['Matthieu', '2 janvier 2016 admin Aucun commentaire Bible, évangile, ewe, Togo', 'NYANYUI LA ABE ALE SI MATEO ŋLɔE ENE\nKpɔkplɔyiɖeme\nMateo nye dugadzɔla. Le ɣemaɣi me la, dugadzɔlawo xea ga na\nRoma Dziɖuɖua eye woxɔa mɔnana be woadzɔ ga la le\nameawo si le nutoa me. Dugadzɔla geɖeawo baa amewo eye\nwotoa esia me zua hotsuitɔwo. Yudatɔwo bua dugadzɔla siawo\nnu vɔ̃ wɔlawoe elabena wonɔa ga dzɔm le Yudatɔwo si na\nRoma Dziɖuɖu si wobu be enye Trɔ̃subɔlawo ƒe Dziɖuɖu. Ale\namewo lé fu wo eye wodoa vlo wo. Ke Yesu tia ame siawo\ndometɔ ɖeka si nye Mateo eye wozu eƒe nusrɔ̃la. Mateo do go\nYesu eye eƒe agbenɔnɔ trɔ keŋkeŋ. Egblẽ eƒe nuwo katã ɖi eye\nwòdze Yesu yome. Mateo te gbe ɖe edzi le eƒe agbalẽa me be\nYesue nye xexeame ƒe ɖela, ame si ŋu Mawu ƒe nyagblɔɖilawo\ngblɔ nya ɖi le ƒe geɖewo do ŋgɔ.\nEmenyawo 1. Yesu ƒe dzidzi, kple ɖevimenɔnɔ, 1:1 – 2:23\n2. Yesu dze dɔ gɔme, 3:1 – 4:25\n3. Todzinyagbɔgblɔ, 5:1 – 7:29\n4. Yesu da gbe le ame vovovowo ŋu, 8:1 – 9:34\n5. Yesu dɔ nusrɔ̃la wuieveawo, 9:35 – 10:42\n6. Yesu gblɔ ame si wonye la na amewo, 11:1 –12:50\n7. Lododowo tso mawufiaɖuƒe la ŋu, 13:1-52\n8. Wogbe Yesu eye wotso ta le\nYohanes nu, 13:53 – 14:12\n9. Yesu dzo le Herodes ƒe dziɖuƒe, 14:13 –17:27\n10. Yesu fia nu tso ɖokuibɔbɔ kple tsɔtsɔke ŋu, 18:1-35\n11. Yesu yi Yerusalem, 19:1 – 20:34\n12. Yesu ƒe kwasiɖa mamlɛtɔ le Yerusalem, 21:1 – 28:10\n13. Le Yesu ƒe tsitretsitsi megbe, 28:11-20\nKristo ƒe dzidzimegbalẽ\n(Luka 3:23-38)\n1 Yesu Kristo enye Abraham kple Fia David ƒe dzidzimevi, eƒe dzidzime lae\nnye esi.\n2 Abraham dzi Isak, Isak dzi Yakɔb eye Yakɔb dzi Yuda kple nɔviawo.\n3 Yuda dzi Perez kple Zera ame siawo dadae nye Temar, Hezrɔn fofoe nye\nPerez, Hezrɔn hã dzi Ram\n4 Ram dzi Aminadab, Aminadab dzi Nahesɔn, Nahesɔn dzi Salmo,\n5 Salmon hã dzi Boaz ame si dadae nye Rahab. Boaz dzi Obed, eye Obed\ndadae nye Rut, Obed dzi Yese.\n6 Yese dzi Fia David, David dzi Salomo, Salomo dadae nye Batseba ame si\nnye Uria srɔ̃ kpɔ,\n7 Salomo dzi Rehoboam, Rehoboam dzi Abiya, eye Abiya hã dzi Asa,\n8 Asa dzi Yehosafat, Yehosafat dzi Yoram, Yoram dzi Uzia,\n9 Uzia dzi Yotam, Yotam dzi Ahaz, Ahaz dzi Hezekia, 10 Hezekia dzi\nManase, Manase dzi Amɔn, Amɔn dzi Yosia,\n11 Yosia dzi Yekonia kple nɔviawo. Wodzi ame siawo le esime woɖe aboyo\nIsrael dukɔa yi Babilonia.\n12 Esi aboyomenɔlawo trɔ gbɔ va aƒe la, Yekonia dzi Sealtiel, Sealtiel dzi\nZerubabel,\n13 Zerubabel hã dzi Abihud, Abihud dzi Eliakim, eye Eliakim dzi Azɔ,\n14 Azɔ dzi Zadɔk, Zadɔk dzi Akim, Akim dzi Elihud,\n15 Elihud dzi Eleaza, Eleaza dzi Matan, Matan hã dzi Yakɔb,\n16 eye Yakɔb dzi Yosef. Yosef sia nye Maria Yesu Kristo dadaa srɔ̃\n17 Dzidzimeawo katã, tso Abraham dzi va se ɖe Fia David dzi ƒe xexlẽme le\nwuiene, eye tso Fia David ŋɔli va se ɖe esi woɖe aboyo Israel la le dzidzime wuiene,\nnenema ke tso aboyomenɔŋɔli va se ɖe Yesu dzidzi hã le dzidzime wuiene.\nYesu dzidzi\n(Luka 2:1-7)\n18 Yesu ƒe dzidzi va yi ale: Wodo ŋugbe na Yosef be woatsɔ Yesu dadaa Maria nɛ\nwòaɖe. Ke togbɔ be menya ŋutsu o hã la, Maria fɔ fu xoxo to Gbɔgbɔ Kɔkɔe la dzi.\n19 Azɔ Yosef ame si wodo eƒe ŋugbe na la nye ame ɖɔʋu aɖe, eya ta eɖoe be\nyeagbe Maria le bebeme, elabena medi be yeado ŋukpee le dutoƒo o.\n20 Esi wònɔ nu siawo ŋu bum la, mawudɔla aɖe ɖe eɖokui fiae le drɔ̃eƒe, yɔe\ngblɔ nɛ be, “Yosef, David vi, mẽgahe ɖe megbe le srɔ̃wo Maria ŋu o, kplɔe wòava\nnɔ gbɔwò. Elabena vi si le dɔme nɛ la, Gbɔgbɔ Kɔkɔe la mee wòtso. 21 Adzi ŋutsuvi\neye nàna ŋkɔe be Yesu, esi gɔmee nye ‘ɖela’, elabena eyae aɖe eƒe dukɔmeviwo tso\nwoƒe nu vɔ̃wo me. 22 Esiawo katã ava eme be woawu Aƒetɔ ƒe nya si wògblɔ ɖi\nto nyagblɔɖila dzi nu bena, 23 ‘Miɖo to miase nya sia, ɖetugbi dzadzɛ la afɔ fu adzi\nŋutsuvi. Woana ŋkɔe be, ‘Imanuel’ si gɔmee nye, ‘Mawu li kpli mí.’” 24 Esi Yosef\nnyɔ la, ewɔ ɖe mawudɔla la ƒe gbe dzi, eye wòyi ɖakplɔ Maria va eƒe aƒe mee abe\nsrɔ̃a ene. 25 Ke Yosef mede asi eŋu o va se ɖe esime wòdzi via ŋutsuvi la eye wòna\nŋkɔe be “Yesu.”\nNunyalawo tso ɣedzeƒe\n2 Wodzi Yesu le Betlehem le Yudea, le Fia Herodes ŋɔli. Le ɣemaɣi la,\nɣletivimenunyala aɖewo tso ɣedzeƒe lɔƒo va Yerusalem, eye wonɔ amewo biam\nbena, 2 “Afi kae Yudatɔwo ƒe Fia yeye si wodzi la le? Míekpɔ eƒe ɣletivi le ɣedzeƒe\nlɔƒo ke ale mieva be miasubɔe.”\n3 Esi Fia Herodes se nya sia la dzika tso eya kple Yerusalem dua me nɔlawo\nkatã ƒo. 4 Le esia ta Fia Herodes yɔ Yudatɔwo ƒe Osɔfogãwo kple agbalẽfialawo katã\nƒo ƒui eye wòbia wo be, “ɖe nyagblɔɖilawo gblɔ afi si wole Mesia la dzi ge le la na\nmí da ɖia?”\n5 Woɖo eŋu nɛ be, “Ẽ, wogblɔ be woadzi Mesia la le Betlehem.” Nyagblɔɖila\nMika ŋlɔe da ɖi be, 6 “O, wò Betlehem du sue la, menye Yudatɔwo ƒe du sue\nmaxɔŋkɔ aɖe ko nènye o, ke boŋ èxɔ ŋkɔ ŋutɔ, elabena wò mee Fia si le nye dukɔ\nIsrael dzi ɖu ge la ado tso.”\n7 Le esia megbe la, Herodes dɔ ame ɖo ɖe ɣletivimenunyala siawo dzaa bena\nwoava kpɔ ye. Esi wova la ebia wo be woagblɔ ɣeyiɣi si tututu wokpɔ ɣletivi la zi\ngbãtɔ la na ye eye wogblɔe nɛ. Ale wòdɔ wo kple gbedeasi sia bena, 8 “Miyi\nBetlehem ne miadi ɖevi la, eye ne mieke ɖe eŋu la, mitrɔ va gblɔe nam bena nye hã\nmayi aɖasubɔe!”\n9 Esi wowu takpekpea nu la, ɣletivimenunyalawo gayi woƒe mɔzɔzɔ dzi.\nKasia ɣletivi la gadze wo ŋgɔ heyi ɖatɔ ɖe Betlehem dua tame tututu. 10 Nyateƒe, dzi\ndzɔ wo ŋutɔ, ŋutɔ.\n11 Woge ɖe aƒe si me Maria kple ɖevia nɔ me eye woyi ɖadze klo ɖe egbɔ\nenumake hede ta agu nɛ. Woʋu nu le woƒe nunanawo nu, eye wotsɔ sika, kotoklobo\nkple lifi nɛ. 12 Emegbe wotrɔ dze aƒe mɔ dzi tẽe eye womegato Yerusalem yi ɖagblɔ\nnya aɖeke na Herodes o, elabena Mawu xlɔ̃ nu wo le drɔ̃eƒe bena woato mɔ bubu ayi\naƒe.\nSisi kple Kristo yi Egipte\n13 Esi ɣletivimenunyalawo dzo vɔ la, mawudɔla aɖe ɖe eɖokui fia Yosef le drɔ̃eƒe.\nEgblɔ nɛ bena, “Tso kpla ne nàsi kple ɖevia kpakple dadaa ayi Egipte, eye nànɔ afi\nma va se ɖe esime magblɔ na wò be nàtrɔ gbɔ. Elabena Fia Herodes le nu sia nu si\nwòate ŋui la wɔ ge bena yeawu ɖevia.” 14 Le zã ma me ke Yosef si kple ɖevia\nkpakple dadaa yi Egipte, 15 eye wonɔ afi ma va se ɖe esime Fia Herodes ku. Nu sia\nwu nyagblɔɖi sia nu be, “Egiptee meyɔ vinye la tsoe.”\nHerodes wu ɖeviwo\n16 Herodes kpɔe be ɣletivimenunyalawo flu ye. Dɔme vee ale gbegbe be wòdɔ\nasrafowo ɖo ɖe Betlehem kple eƒe nutowo me be woaɖawu ŋutsuvi siwo katã xɔ ƒe\neve kple esiwo mexɔ nenema haɖe o. Herodes wɔ esia elabena\nMateo\n6\nɣletivimenunyalawo gblɔ nɛ be yewokpɔ ɣletivi la anye ƒe evee nye ma. 17 Herodes\nƒe tamesesenu si wòwɔ la wu Yeremia ƒe nyagblɔɖi siawo nu bena, 18 “Vevesese ƒe\nɣli ɖi tso Rama nutowo me, avifafa kple nublanuiɣli ɖi bobobo, Rahel nɔ avi dzi\nhehehe le viawo ta eye naneke mate ŋu afa akɔ nɛ o, elabena viawo katã tsi yi nu.”\nYesu dzilawo trɔ gbɔ tso Egipte\n19 Esi Herodes ku la, mawudɔla aɖe va ɖe eɖokui fia Yosef le drɔ̃eƒe le Egipte.\nEgblɔ nɛ be, 20 “Tso nàkplɔ ɖevia kple dadaa trɔ yi Israel, elabena ame siwo le\nɖevia ƒe agbe yome tim la ku!”\n21 Ale Yosef tso enumake eye wòkplɔ Yesu kple dadaa trɔ yi Israel. 22 Ke\nesi wòse be Arkelao nɔ dzi ɖum le Yudea ɖe fofoa Herodes teƒe la evɔ̃ na afi ma\nyiyi. Woɖee fiae hã le drɔ̃eƒe eya ta eyi Galilea nutome, 23 ale woyi ɖanɔ Nazaret.\nEsia wu nyagblɔɖilawo ƒe nya sia nu be, “Woayɔe be Nazaretitɔ.”\nYohanes gblɔ dzimetɔtrɔnya\n(Marko 1:1-8, Luka 3:1-9, 15-17, Yohanes 1:19-28)\n3 Le esime Yesu kple edzilawo nɔ Nazaret la, Yohanes Mawutsidetanamela dze\nmawunya gbɔgblɔ gɔme le Yudea gbedzi. Nyati si dzi wòtu eƒe mawunyawo ɖo lae\nnye be, 2 “Midzudzɔ nu vɔ̃ wɔwɔ, mitrɔ ɖe Mawu ŋuti elabena dziƒofiaɖuƒe la gogo\nvɔ.” 3 Nyagblɔɖila Yesaya gblɔ dɔ si ƒomevi wɔ ge Yohanes le la da ɖi ƒe alafa\nnanewo va yi, egblɔ be, “Mese ɣli aɖe tso gbedzi wòle ɖiɖim bena, ‘Midzra mɔ ɖo\nɖi na Aƒetɔ la eye mido mɔ siwo dzi to ge wòle la woadzɔ.’”\nMateo\n7\n4 Wolɔ̃ Yohanes ƒe awu si wòdo la kple kposɔfu eye wòtsɔ lãgbalẽlidziblaka\ntsɔ bla awua dzii, eƒe nuɖuɖue nye ʋetsuviwo kple gbemenyitsi. 5 Ame geɖewo tso\nYerusalem eye bubuwo hã tso Yɔdan tɔsisi la ƒe gowo dzi kple Yudea nuto me\ngodoo va afi si Yohanes nɔ mawunya gblɔm le la be yewoaɖo toe. 6 Esi ameawo ʋu\nwoƒe nu vɔ̃wo me la, ede tsi ta na wo le Yɔdan tɔsisi la me.\n7 Ke esi Yohanes kpɔe be Farisitɔwo kple Zadukitɔ geɖewo hã va be wòade\nmawutsi ta na yewo la, eka mo na wo gblɔ bena, “Mi dawo ƒe dzidzimeviwo! Ame\nkae gblɔ na mi be miate ŋu asi le Mawu ƒe dɔmedzoe kple tohehe si gbɔna la nu? 8\nMiɖee fia to miaƒe agbe nyui nɔnɔ me be mietrɔ dzime vavã 9 Migabui eye mianɔ\ngbɔgblɔm ɖokuiwo be ‘mía fofoe nye Abraham’ o. Mele egblɔn na mi be Mawu ate\nŋu ana kpe siawo natrɔ zu viwo na Abraham. 10 Le gaƒoƒo sia me ŋutɔ gɔ̃ hã la,\nMawu le klalo bena yeahe to na ame siwo katã tsi tre ɖe eƒe ɖoɖowo kple sewo ŋu.\nMawu alã ame siawo akɔ ɖi abe ati siwo metse ku o ene eye woafli wo ade dzo me.\n11 Nye la metsɔ tsi le mawutsi dem ta na mi ame siwo dzudzɔ nu vɔ̃ wɔwɔ la, gake\name aɖe gbɔna, esi de ŋgɔ wum sãa ame sia de ŋgɔ ale gbegbe be nyemedze bena\nmanye eƒe subɔvi gɔ̃ hã o. Eya atsɔ Gbɔgbɔ Kɔkɔe la kple dzo ade tsi ta na mi. 12\nAma ame dzɔdzɔewo ɖa tso ame vɔ̃ɖiwo gbɔ, ke ame vɔ̃ɖiwo la, atsrɔ̃ wo kple dzo\nmavɔ eye wòadzra ame dzɔdzɔewo ɖo ɖi na agbe mavɔ la.”\nYohanes de mawutsi ta na Yesu\n(Marko 1:9-11, Luka 3:21-22)\n13 Le ɣemaɣi me la, Yesu hã tso le Galilea va yɔdan tɔsisi la to be Yohanes nade\nmawutsi ta na ye. 14 Gake Yohanes medi be yeade tsi la ta nɛ o ke boŋ egblɔ nɛ\nMateo\n8\nbena, “Medze be nye made tsi ta na wò o. Nye boŋ wòle be nàde tsi ta na.”\n15 Yesu gblɔ nɛ bena, “Meɖe kuku de tsia ta nam ko, elabena ele nam be\nmawɔ nu siwo katã woɖo da ɖi.” Ale Yohanes lɔ̃ de tsia ta nɛ.\n16 Esi wòde mawutsi ta nɛ vɔ eye wònɔ go dom le tsia me la, dziƒo nu ʋu eye\nYesu kpɔ Mawu ƒe Gbɔgbɔ, le akpakpa ƒe nɔnɔme me, wònɔ ɖiɖim ɖe edzi. 17 Le\nɣeyiɣi sia me tututu la, gbe aɖe ɖi tso dziƒo bena, “Ame siae nye Vinye, si gbɔ\nnyemelɔ̃a nu le o, ame si ƒe nu dzea ŋunye.”\nAbosam te Yesu kpɔ\n(Marko 1:12-13, Luka 4:1-13)\n4 Le esia megbe la, Gbɔgbɔ Kɔkɔe la kplɔ Yesu yi gbedzii bena Abosam natee\nakpɔ. 2 Yesu tsi nu dɔ le afi sia ŋkeke blaene kple zã blaene, eye emegbe dɔ wui\nvevie ŋutɔ.\n3 Esi Abosam kpɔ esia la, eva tee kpɔ gblɔ nɛ be, “Nenye wòe nye Mawu Vi\nla vavã la, ɖe gbe na kpe siawo be woatrɔ zu abolo na wò nàɖu.”\n4 Yesu ɖo eŋu nɛ be, “Woŋlɔe ɖi be, ‘Menye abolo ɖeɖe ko ŋu ame nanɔ\nagbe ɖo o, ke boŋ nya sia nya si Mawu gblɔ la ŋutie.’\n5 Azɔ Abosam kplɔe yi Yerusalem du kɔkɔe la me eye wòtsɔe ɖo gbedoxɔ ƒe\ntame ke, 6 hegblɔ nɛ bena, “Be nàfia be Mawu Vi nènye la, ti kpo tso afi sia ne\nnàdze anyigba elabena, mawunya gblɔ bena, ‘Mawu adɔ eƒe dɔlawo ɖa bena woaxe\nwò le yame be màtsɔ wò afɔ axlã ɖe kpe aɖeke o.\n7 Yesu gagblɔ nɛ bena, “Woŋlɔ da ɖi hã be mègate Aƒetɔ wò Mawu kpɔ o.”\nMateo\n9\n8 Le esia megbe la, Abosam kplɔ Yesu yi to kɔkɔ aɖe ƒe tsɔ̃eƒe ke eye wòɖe\nxexe sia me ƒe dukɔwo katã kple woƒe atsyɔ̃nuwo katã fiae. 9 Egblɔ nɛ be, “Matsɔ\nnu siawo katã na wò nenye be nèdze klo de ta agu nam pɛ ko.”\n10 Yesu blu ɖe Abosam ta bena, “Satana, te ɖa le gbɔnye, mèse mawunya\ngblɔ bena, ‘Aƒetɔ wò Mawu la ko nàsubɔ, eya ko wòle be nàɖo toe oa?’” 11 Ale\nAbosam gblẽe ɖi hedzo, eye mawudɔlawo va egbɔ va subɔe.\nYesu dze eƒe dɔ gɔme le Galilea\n(Marko 1:14-15, Luka 4:14-15)\n12 Esi Yesu se be wolé Yohanes de gaxɔ me la, edzo le Yudea yi wo de le Nazaret\nsi le Galilea, 13 ke egadzo le afi sia hã va Kapernaum si te ɖe Galilea ƒua ŋu le\nZebulon kple Naftali nutowo me. 14 Yesu ƒe afi sia vava wu nya si Yesaya gblɔ da\nɖi nu bena, 15 “Mi Zebulon kple Naftali, mi anyigba siwo le ƒuta, kpakple anyigba\nsiwo le Yɔdan tɔsisi la godo va se ɖe Trɔ̃subɔlawo ƒe Galilea 16 miawoe nye ame\nsiwo nɔ viviti me tsã gake fifia la, Kekeli gã aɖe klẽ na mi. Mi ame siwo nɔ ku ƒe\nanyigba dzi, Kekeli klẽ na mi.” 17 Tso esia dzi la, Yesu de asi gbeƒãɖeɖe me be,\n“Midzudzɔ nu vɔ̃ wɔwɔ ne miatrɔ ɖe Mawu ŋu, elabena dziƒofiaɖuƒe la te tu aƒe vɔ!”\nYesu yɔ eƒe nusrɔ̃la gbãtɔwo\n(Marko 1:16-20, Luka 5:1-11)\n18 Gbe ɖeka esi Yesu nɔ tsa ɖim le Galilea ƒua nu la, ekpɔ nɔvi eve aɖewo. Woawoe\nnye Simɔn, si wogayɔna hã be Petro kple nɔvia Andrea. Wonɔ asabu dam elabena\nɖɔkplɔlawoe wonye.\nMateo\n10\n19 Yesu yɔ wo gblɔ na wo be, “Miva dze yonyeme ne mawɔ mi amewo\nɖelawo.” 20 Petro kple nɔvia Andrea ɖe asi le asabu la ŋu enumake hekplɔ Yesu ɖo.\n21 Esi wogazɔ yi ŋgɔ vie ko la, Yesu kpɔ nɔviŋutsu eve siwo ŋkɔwoe nye Yakobo\nkple Yohanes kpakple wo fofo Zebedeo le ʋu me nɔ woƒe ɖɔ vuvuwo sam. Yesu yɔ\nnɔviŋutsu eveawo hã be woava dze ye yome.\n22 Yakobo kple Yohanes gblẽ ʋu la kple wo fofo ɖi hedze Yesu yome\nenumake.\nYesu da gbe le ameha gã aɖe ŋu\n(Luka 6:17-19)\n23 Yesu tsa le Galilea nutoa katã me nɔ nu fiam le Yudatɔwo ƒe ƒuƒoƒewo eye afi sia\nafi si wòyi ko la eɖea gbeƒã dziƒofiaɖuƒe ƒe nyanyui la. Hekpe ɖe esia ŋu la, eyɔ dɔ,\ndɔ ƒomevi vovovo lélawo. 24 Nukunu gã geɖe siwo wɔm wònɔ la kaka ɖe teƒewo\nkatã va se ɖe keke Galilea ƒe mlɔe nu ke. Ale dɔnɔwo tso kekeke Siria ke hã tɔ\nɖɔɖɔɖɔ va egbɔ be wòada gbe le yewo ŋu. Eyɔ dɔ dɔ ɖe sia ɖe lélawo, eɖa nye\nlãmevee, tsukuku, lãmetutu kpeŋui, gbɔgbɔ vɔ̃ nɔ ame me o, eda dɔ siawo katã. 25\nAmeha gã aɖe ŋutɔ dze eyome, eye afi sia afi si wòto ko la wonɔ eyome kplikplikpli.\nAme siawo tso Galilea nutoa me, Yerusalem, Dekapoli kple Yudea godoo, ɖewo gɔ̃\nhã tso keke Yɔdan tɔsisia ƒe go evelia dzi ke.\nMateo\n11\nTodzinyagbɔgblɔ\n(Luka 6:20-23)\n5 Gbe ɖeka esi amehawo ganɔ ƒu ƒom ɖe Yesu ŋu la, elia togbɛ aɖe eye wònɔ\nanyi ɖe edzi. 2 Eƒe nusrɔ̃lawo hã va nɔ egbɔ. Azɔ efia nu wo le afi ma hegblɔ na wo\nbena, 3 Dzi nedzɔ mi, mi ame siwo da ahe le gbɔgbɔ me la, elabena wotsɔ\ndziƒofiaɖuƒe la na mi. 4 Dzi nedzɔ mi, ame siwo hã le konyi fam la, elabena woafa\nakɔ na mi! 5 Dzi nedzɔ mi, ame siwo faa tu, miawoe anyi anyigba la ƒe dome.\n6 Dzi nedzɔ mi, ame siwo wum dzɔdzɔenyenye ƒe dɔ kple tsikɔ le la, elabena\nmiawoe aɖi ƒo. 7 Dzi nedzɔ mi, ame siwo le nublanui kpɔm na amewo la, elabena\nmiawo woakpɔ nublanui na. 8 Dzi nedzɔ mi, ame siwo dza le miaƒe dzi me, elabena\nmiawoe akpɔ Mawu. 9 Dzi nedzɔ mi, ame siwo léa avu la elabena miawoe woayɔ be\nMawu viwo. 10 Dzi nedzɔ ame siwo yome woti le dzɔdzɔenyenye ta, elabena woawo\ntɔe nye dziƒofiaɖuƒe la.\n11 “Dzi nedzɔ mi nenye be amewo dzu mi, ti mia yome, da alakpa ɖe mia si\nhegblɔ nya vɔ̃ bubuwo ɖe mia ŋuti le tanye. 12 Mikpɔ dzidzɔ eye miatso aseye!\nElabena fetu gã aɖe le mia lalam le dziƒo. Miɖo ŋku edzi be, nenema ke woti\nnyagblɔɖila siwo nɔ anyi le blema la yomee.\nDze kple kekeli\n(Marko 9:50, Luka 14:34-35)\n13 “Miawoe nye anyigba ƒe dze Ke ne miebu miaƒe dzenyenye la nu ka woagate ŋu\nawɔ kpli mi? ŋudɔwɔnu aɖeke maganɔ mia ŋu o, ɖe ko watsɔ mi aƒu gbe, aɖo afɔ\nMateo\n12\nmia dzi.\n14 Miawoe nye xexeame ƒe kekeli. Womate ŋu aɣla du si le todzi la o. 15\nAme aɖeke medraa akaɖi tsɔ dea afianu te o, ke boŋ ɖe akaɖiti dzi be wòaklẽ na aƒea\nme nɔla ɖe sia ɖe. 16 Nenema ke mina mia ƒe akaɖiwo naklẽ le amewo gbɔ, be\nwoakpɔ miaƒe dɔ nyui wɔwɔ eye woakafu mia Fofo si le dzifo.\nNufiafia le sedziwɔwɔ nyuitɔ ŋuti\n17 “Mise eme nyuie be, menye ɖe meva bena mate fli ɖe Mose ƒe seawo kple\nnyagblɔɖilawo ƒe nuxlɔ̃amenyawo me o. Gbeɖe, menye nu siawo wɔ gee meva o, ke\nboŋ ɖe meva be mawu seawo nu eye mafia woƒe nyateƒenyenye. 18 Mele nyateƒea\ngblɔm na mi bena, zi ale si dziƒo kple anyigba li la, ŋɔŋlɔ suetɔ kekeake alo nu suetɔ\nsi wotsɔ nuŋlɔti ŋlɔe la, mabu le sea me o va se ɖe esime woawu nu sia nu nu. 19\nEya ta ne ame aɖe da se siawo ƒe suetɔ kekeake dzi, eye wòfia amewo hã be woada\nedzi la, eyae anye suetɔ kekeake le dziƒofiaɖuƒe la me. Ke ame siwo fia Mawu ƒe\nseawo eye wowɔna ɖe wo dzi la, woayɔ wo be gã le dziƒofiaɖuƒe la me. 20 Mele nu\nxlɔ̃m mi be ne miaƒe dzɔdzɔnyenye meƒo Farisitɔwo kple Yudatɔwo ƒe sefialawo tɔ\nta sãa o la, miawo hã miate ŋu age ɖe dziƒofiaɖuƒe la me gbeɖe o!\nNufiafia le hlɔ̃dodo ŋuti\n21 “Miese be wogblɔ na blematɔwo be, ‘mègawu ame o eye ame si awu ame la adze\nna ʋɔnudɔdrɔ̃.’ 22 Ke nye la mele egblɔm na mi be, ame si ado dɔmedzoe ɖe nɔvia\nŋu la woakplɔe ayi ʋɔnui. Nenema ke ame si agblɔ na nɔvia be, ‘Mènyo na naneke\no’ la, woahee va Sanhedrin la ƒe ŋkume. Ke ne ame aɖe agblɔ be, ‘Èdzɔ lã!’ la ayi\nMateo\n13\ndzo mavɔ ʋeme.\n23 “Ne èle gbedoxɔ me le vɔsamlekpui ŋgɔ le vɔ sam na Mawu eye nèɖo ŋku\nedzi be dzre aɖe le mi kple nɔviwo aɖe dome la, 24 gblẽ wò vɔsanu la ɖe\nvɔsamlekpui la ŋgɔ ne nàyi àɖe kuku na nɔviwò sia, eye nàdzra mi kplii dome ɖo\nhafi nàva sa vɔ na Mawu. 25 Wɔ ɖeka kple wò futɔ si kplɔ wò yina ʋɔnui kaba esi\nmiegale mɔa dzi ko. Ne menye nenema o la, atsɔ wò ade asi na ʋɔnudrɔ̃la, ʋɔnudrɔ̃la\nhã atsɔ wò ade asi na asrafomegã eye woade wò gaxɔ me. 26 Le nyateƒe me la,\nwomaɖe asi le ŋuwò o, va se ɖe esime nàxe fe ɖe sia ɖe si nènyi eye pesewa afã hã\nmasusɔ o.\nNufiafia le ahasiwɔwɔ ŋuti\n27 “Miese wogblɔ be, ‘megawɔ ahasi o.’ 28 Gake nye ya mele egblɔm na mi bena,\nne ŋutsu aɖe kpɔ nyɔnu aɖe eye wòdzroe la, ewɔ ahasi kplii xoxo le eƒe dzime. 29\nNenye wò ŋku ɖusimetɔe nana be nèwɔa nu vɔ̃ la, hoe ne nàtsɔe aƒu gbe. Elabena\nenyo na wò be nàbu wò ŋutinuwo dometɔ ɖeka wu be woatsɔ wò ame bliboa aƒu gbe\nɖe dzo mavɔ me. 30 Nenema ke ne wò nuɖusie nana be nèwɔa nu vɔ̃ la, lãe ne nàtsɔ\naƒu gbe. Elabena enyo be nàbu wò ŋutinuwo dometɔ ɖeka wu be woatsɔ wò ame\nbliboa aƒu gbe ɖe dzo mavɔ me.\nNufiafia le srɔ̃gbegbe ŋuti\n(Mateo 19:9, Marko 10:11-12, Luka 16:18)\n31 “Wogblɔ hã be, ‘Ne ŋutsu aɖe di be yeagbe ye srɔ̃a la, nena srɔ̃gbegbalẽe.’ 32 Ke\nnye la mele egblɔm na mi bena, nenye be nyɔnu aɖe mewɔ ahasi o, gake srɔ̃a gbee\nMateo\n14\nwòyi ɖaɖe ŋutsu bubu la ekema ŋutsu lae na wòwɔ ahasi. Eye ŋutsu si agaɖe nenem\nnyɔnu sia hã wɔ ahasi.\nNufiafia le atamkaka ŋuti\n33 “Miese wogagblɔ na blematɔwo be, ‘mègada le atam si nèka la dzi o, ke boŋ, wɔ\nɖe wò atam siwo nèka na Aƒetɔ la dzi. 34 Gake nye ya, mele egblɔm na mi be:\nmigata nu kura o! elabena ne ègblɔ be meta ‘Dziƒo’ la, èdze agɔ, elabena dziƒoe nye\nMawu ƒe nɔƒe.\n35 Eye ne, èta ‘Anyigba’ la, edze agɔ ake elabena anyigbae nye eƒe\nafɔɖodzinu. Nenema ke migagblɔ be meta ‘Yerusalem’ hã o! Elabena Yerusalem\nenye Fia gã la ƒe du. 36 Mègagblɔ be meta ‘Nye ta’ gɔ̃ hã o, elabena màte ŋu atrɔ wò\nɖakui ɖeka pɛ hã wòafu alo anyɔ o. 37 Kpuie ko la mina miaƒe “Ẽ” nanye Ẽ”, “O”\nnanye “O’ nu sia nu si miagblɔ wu esia la tso vɔ̃ɖitɔ la gbɔ.\nNufiafia le nu vɔ̃ teƒeɖoɖo ŋuti\n(Luka 6:29-30)\n38 “Miese wogblɔ be, ‘ŋku ɖe ŋku teƒe eye aɖu ɖe aɖu teƒe.’ 39 Ke nye ya mele\negblɔ na mi be: Migaɖo vɔ̃, vɔ̃ teƒe o! Nenye be ame aɖe ƒo tome na wò la trɔ tome\nevelia hã nɛ be wòaƒo. 40 Ne ame aɖe akplɔ wò ayi ʋɔnui be yeaxɔ wò awutewui la,\nna woaxɔ wò dziwui hã kpe ɖe eŋu. 41 Ne ame aɖe azi dziwò be nàzɔ mɔ kple ye\nkilomita ɖeka la, zi kplii kilomita eve. 42 Na nu ame si le nu biam wò eye mègatrɔ\nmegbe de ame si le didim be yeado nu le asiwò la gbɔ o.\nMateo\n15\nLɔlɔ̃ na ame ƒe futɔwo\n(Luka 6:27-28, 32-36)\n43 “Miese wogblɔ bena, ‘Lɔ̃ hawòvi eye nàle fu wò ketɔ.’ 44 Ke nye la mele egblɔm\nna mi bena, milɔ̃ miaƒe futɔwo eye mido gbe ɖa ɖe ame siwo tia mia yome la ta! 45\nBe mianye mia Fofo si le dziƒo la ƒe viwo, ame si naa eƒe ɣe dzena na ame vɔ̃ɖiwo\nkple ame nyuiwo eye wòdɔa tsi be wòadza ɖe ame dzɔdzɔewo kple ame\nmadzɔmadzɔwo siaa dzi. 46 Ne mielɔ̃a ame siwo lɔ̃a mi ɖeɖe ko la, wɔwui kae\nmiewɔ?. ɖe nudzɔlawo gɔ̃ hã mewɔna nenema oa:? 47 Ne miedoa gbe na mia\nnɔviwo ɖeɖe ko la, wɔwui ka wɔm miele wu ame bubuwo? ɖe Trɔ̃subɔlawo gɔ̃ hã\nmewɔna nenema oa? 48 Eya ta mizu blibo abe ale si mia Fofo si le dziƒo la le bliboe\nene.\nNufiafia le dɔmenyowɔwɔ ŋuti\n6 “Mikpɔ nyuie be miagawɔ miaƒe ‘dzɔdzɔenyenyedɔwo’ le amewo ŋkume be\nwoakpɔ o. Ne miewɔe nenema la, miaxɔ fetu aɖeke tso mia Fofo si le dziƒo la gbɔ o.\n2 “Eya ta ne miena nu ame dahe aɖe la, migaɖe gbeƒãe kple kpẽ abe ale si\nalakpatɔwo wɔnae le woƒe ƒuƒoƒewo kple mɔtatawo dzi be amewo nakafu yewo ene\no. Mele egblɔm na mi le nyateƒe me be, woxɔ woƒe fetu la, katã xoxo. 3 Ke ne\nmiena nu ame dahe aɖe la, migana miaƒe miabɔ nanya nu si wɔm miaƒe ɖusibɔ le la\no, 4 ale be miaƒe nunana nanye bebemenu. Ekema mia Fofo si kpɔa nu si wowɔna le\nbebeme la natu fe na mi.\nMateo\n16\nNufiafia le gbedododa ŋuti\n(Luka 11:2-4)\n5 “Ne miele gbe dom ɖa la, migawɔ abe alakpatɔwo ene o, elabena wolɔ̃a\ngbedodoɖa le tsitrenu le ƒuƒoƒewo kple mɔtatawo ƒe dzogoewo dzi be amewo nakpɔ\nyewo. Mele egblɔm na mi le nyateƒe me be woxɔ woƒe fetu la katã xoxo. 6 Ne ebe\nyeado gbe ɖa la, yi ɖe wò xɔme nàtu ʋɔa eye nàdo gbe ɖa na Fofowò, ame si\nwomekpɔna o ekema Fofowò, ame si kpɔa nu si wowɔna le bebeme la, atu fe na wò.\n7 Ne miele gbe dom ɖa la migagblɔ nyawo taŋtaŋ abe Trɔ̃subɔlawo ene o,\nelabena wobuna be yewoaxɔ yewo ƒe ŋuɖoɖo le nya geɖewo gbɔgblɔ ta. 8 Miganɔ\nabe woawo ene o, elabena mia Fofo nya nu siwo hiãa mi gɔ̃ hafi miebianɛ.\n9 “Ale miado gbe ɖae nye si, ‘Mía Fofo, si le dziƒo, woade bubu wò ŋkɔ ŋuti,\n10 wò fiaɖuƒe neva, woawɔ wò lɔlɔ̃nu le anyigba dzi abe ale si wowɔnɛ le dziƒo ene.\n11 Na nuɖuɖu si míaɖu egbe la mi. 12 Tsɔ míaƒe nu vɔ̃wo ke mí abe ale si míawo hã\nmíetsɔnɛ ke na ame siwo daa vo ɖe mía ŋuti la ene. 13 Mègakplɔ mí yi tetekpɔ me o,\nke boŋ ɖe mí tso vɔ̃ɖitɔ la sime.’ 14 Elabena ne mietsɔ vo siwo amewo da ɖe mia\nŋuti ke wo la, ekema mia Fofo si le dziƒo hã, atsɔ ake miawo hã. 15 Ke ne mietsɔ\namewo ƒe nu vɔ̃wo ke wo o la mia Fofo hã matsɔ miaƒe nu vɔ̃wo ake mi o.\nNufiafia le nutsitsidɔ ŋuti\n16 Ne mietsi nu dɔ la, migayɔ mo lilili abe ale si alakpanuwɔlawo wɔna ene o. Ame\nsiawo yɔa mo lilili, be amewo nakpɔ be yewole nutsitsidɔ me. Mele egblɔm na mi\nnyateƒetɔe be ame siawo xɔ woƒe fetu blibo la xoxo. 17 Ke ne miawo mietsi nu dɔ\nla, midzra mia ɖokui ɖo nyuie abe ɖe miele naneke wɔm o ene, 18 ale be ame\nMateo\n17\naɖeke naganya be mietsi nu dɔ o, negbe mia Fofo si womekpɔna o gake eya kpɔa nu\nsia nu si wowɔ le bebeme la eye axe fe na mi.\nMiaƒe kesinɔnuwo nanɔ dziƒo\n(Luka 12:33-34)\n19 “Migadzra miaƒe kesinɔnuwo ɖo ɖe anyigba dzi afi si agbagblaʋui kple ɣebialéle\ngblẽa nu le eye fiafitɔwo gbaa ʋɔ hefia nu le la o. 20 Ke boŋ midzra miaƒe\nkesinɔnuwo ɖo ɖe dziƒo afi si agbagblaʋui kple ɣebialéle megblẽa nu le eye fiafitɔwo\nmegbaa ʋɔ hefia nu le na o.\n21 “Elabena afi si miaƒe kesinɔnuwo le la, afi ma kee miaƒe dzi hã anɔ.\nŋutila ƒe kekeli\n(Luka 11:34-36)\n22 ŋkue nye akaɖi na ame blibo la, eya ta ne wò ŋku dzi kɔ la, wò ame blibo la àyɔ\nfũu kple kekeli. 23 Ke ne wò ŋku dzi mekɔ o la, wò ame blibo la, àyɔ fũu kple viviti\nekema ne kekeli si le mewò trɔ zu viviti la, ale ke gbegbe viviti la asẽ ŋui!\nMawu kple ga\n(Luka 6:13)\n24 “Ame aɖeke mate ŋu asubɔ aƒetɔ eve o, alé fu ɖeka eye wòalɔ̃ evelia, alo aku ɖe\nɖeka ŋu vevie eye wòagbe nu le evelia gbɔ. Màte ŋu asubɔ Mawu kple Ga siaa o.”\nMateo\n18\nLe dzimaɖeɖitsitsi ŋuti\n(Luka 12:22-34)\n25 “Eya ta mele egblɔm na mi bena, migatsi dzimaɖeɖi le miaƒe agbe ŋuti, nu si\nmiaɖu alo miano ŋu o, alo le miaƒe ŋutilã ŋuti, nu si miata ŋu o. ɖe miaƒe agbe mexɔ\nasi wu nuɖuɖu eye miaƒe ŋutilã mexɔ asi wu nutata oa? 26 Mikpɔ dziƒoxeviwo ɖa,\nwomeƒãa nu alo ŋea nu alo ƒoa nu nu ƒu ɖe avawo me o. Ke mia Fofo si le dziƒo la\nnaa nuɖuɖu wo. ɖe mi amegbetɔwo miexɔ asi sãa wu dziƒoxeviwo oa? 27 Mia\ndometɔ kae ate ŋu ato dzitsitsi me atsɔ gaƒoƒo ɖeka pɛ akpe ɖe eƒe agbe ŋu?\n28 “Ekema nu ka ŋutie mietsia dzi ɖe nutata ŋu? Mikpɔ ale si dzogbenyawo\nle gbedzi tsinae ɖa. Womewɔa dɔ alo trea ɖeti o. 29 Ke mele egblɔm na mi be\nSalomo le eƒe atsyɔ̃ɖoɖo me gɔ̃ hã mede wo dometɔ aɖeke nu le atsyɔ̃ɖoɖo me o. 30\nKe nenye be Mawu ɖoa atsyɔ̃ na gbe le gbedzi, gbe si nɔa anyi egbe, eye wotsɔnɛ\nƒua gbe ɖe dzo me etsɔ la, ɖe mata nu na mi sãa wu gbe siawo oa, O mi xɔse ʋe\ntɔwo? 31 Eya ta migatsi dzi anɔ biabiam be, ‘Nu ka míaɖu?’ alo ‘Nu ka miano?’\nalo, ‘Nu kae míata o?’ 32 Elabena Trɔ̃subɔlawo tia nenem nu siawo katã yome, ke\nmia Fofo si le dziƒo nyae be nenem nu siawo hiãa mi. 33 Ke midi eƒe fiaɖuƒe la kple\neƒe dzɔdzɔenyenye gbãgbiagbã eye woatsɔ nu siawo katã hã akpe ɖe eŋuti na mi. 34\nEya ta migatsi dzi ɖe etsɔ si gbɔna la ŋu o elabena etsɔ si gbɔna la atsi dzi ɖe eɖokui\nŋu, elabena kuxi sɔ gbɔ le ŋkeke sia ŋkeke me xoxo.”\nMateo\n19\nʋɔnudɔdrɔ̃ ame bubuwo\n(Luka 6:37-38, 41-42)\n7 “Mègadrɔ̃ ʋɔnu ame bubuwo o, ne menye nenema o la, woadrɔ̃ ʋɔnu wò hã. 2\nElebena ale si nèdrɔ̃a ʋɔnu ame bubuwoe la, nenema tututue woadrɔ̃ ʋɔnu wò hãe\neye dzidzenu si ŋudɔ nèwɔ la, dzidzenu ma ke ŋudɔe woawɔ atsɔ adzidze nui na wò\nhã.\n3 “Nu ka tae nèkpɔa ati fefe si ge ɖe nɔviwò ƒe ŋku dzi gake mèkpɔa atikpo\nsi le wò ŋutɔ wò ŋku dzi la ya o? 4 Ale ke wɔ nàgblɔ na nɔviwò be, ‘Na maɖe ati\nfefe le wò ŋku dzi,’ le esime atikpo le wò ŋutɔ wò ŋku dzi? 5 Wò, alakpanuwɔla, ɖe\natikpo le wò ŋutɔ wò ŋku dzi gbã ekema àkpɔ nu nyuie ale be nàte ŋu aɖe ati fefe si\nle nɔviwò ƒe ŋku dzi.\n6 “Migatsɔ miaƒe nu kɔkɔewo na avuwo o eye migatsɔ miaƒe dzonu xɔasiwo\nƒu gbe na hawo o. Ne menye nenema o la, woanya aʋuzi le wo dzi, atrɔ ɖe mia ŋu\neye woavuvu mi.”\nMibia, midi eye miaƒo ʋɔa\n(Luka 11:9-13)\n7 Mibia nu eye woana mi, midi nu eye miakpɔe, miƒo ʋɔa eye woaʋui na mi. 8\nElabena ame sia ame si biaa nu la, wonanɛ, ame sia ame si dia nu la, ekpɔnɛ eya ta\nne mieƒo ʋɔa ko la, woaʋui na mi.\n9 “Mia dometɔ kae li nenye be viaŋutsu bia aboloe la, wòatsɔ kpe anɛ? 10\nAlo nenye be ebia tɔmelãe la wòatsɔ da anɛ? 11 Ke nenye be mi ame vɔ̃ɖiwo mienya\nMateo\n20\nale si miana nu nyui mia viwo la, ɖe mia Fofo si le dziƒo la, mana nu nyuiwo ame\nsiwo bianɛ geɖe wu oa? 12 Le nu sia nu me la, nu siwo ke miedina be amewo nawɔ\nna mi la, miwɔ nenema ke na ame bubuwo hã elabena esiae nye Se la kple\nnyagblɔɖilawo ƒe nufiafia ƒe taƒonya.\nAgbo xaxɛ la\n(Luka 13:24)\n13 “Mige ɖe eme to agbo xaxɛ la me. Elabena agbo la keke, mɔ la hã le gbadza esi\nkplɔa ame yina ɖe tsɔtsrɔ̃ me eye ame geɖewoe le eme tom le gegem ɖe eme. 14 Ke\nagbo si le xaxɛ, mɔ la hã le bie la, kplɔa amewo yina ɖe agbe me eye ame ʋe aɖewo\nkoe kpɔa mɔ sia.”\nSidzedze ati kple eƒe kutsetse\n(Luka 6:43-44)\n15 “Mikpɔ nyuie le aʋatsonyagblɔɖilawo ŋuti. Wovaa mia gbɔ abe alẽwo ene, ke le\nememe la, wonye amegãxi nyanyrawo. 16 Woƒe kutsetse miatsɔ adze si woe. ɖe\nwoate ŋu agbe waintsetse le aŋɔka dzi alo gbotsetse le ŋuti dzia? 17 Nenema ke ati\nnyui sia ati nyui tsea ku nyui, ke ati manyomanyo tsea ku gbegblẽ. 18 Ati nyui mate\nŋu atse ku gbegblẽ o, eye ati manyomanyo mate ŋu atse ku nyui o. 19 Ati sia ati si\nmetsea ku nyui o la, wolãnɛ dea dzo me. 20 Eya ta woƒe kutsetse miatsɔ adze si\nwoe.\nMateo\n21\n“Nye menya wo o”\n(Luka 13:25-27)\n21 “ Menye ame sia ame si le yɔyem be, ‘Aƒetɔ, Aƒetɔ’ la ayi dziƒofiaɖuƒe la me o\nnegbe ame siwo le Fofonye si le dziƒo la ƒe lɔlɔ̃nu wɔm la koe. 22 Ame geɖewo\nagblɔ nam le ŋkeke ma dzi be, ‘Aƒetɔ, Aƒetɔ, ɖe menye wò ŋkɔ mee míegblɔ nya ɖi\nle, míenya gbɔgbɔ ʋɔ̃wo do goe le, eye míewɔ nukunu geɖewo le oa?’ 23 Ekema\nmaɖo eŋu na wo be, ‘Nyemenya mi o, mite ɖa le gbɔnyue, mi nu vɔ̃ɖi wɔlawo!’”\nGɔmeɖoɖo evewo\n(Luka 6:47-49)\n24 “Ame siwo katã sea nye nyawo eye wowɔna ɖe wo dzi la le abe ame si nya nu, tu\neƒe xɔ ɖe agakpe sesẽ dzi ene. 25 Togbɔ be tsi dza sesῖe, tɔwo ɖɔ eye ahom tu hã la,\nxɔa meʋã o, elabena woɖo egɔme anyi ɖe agakpe sesẽ dzi.\n26 Gake ame siwo sea nye nyawo ke wometsɔa ɖeke le wo me o la sɔ kple\nŋutsu movitɔ si tu eƒe xɔ ɖe ke me. 27 Azɔ esi tsi dza, tɔwo ɖɔ, eye ahom tu, lɔ xɔ\nsia ɖe eme ko la, emu dze anyi gbloo.”\n28 Esi Yesu wu nya siawo gbɔgblɔ nu la, ameha la ƒe nu ku le eƒe nufiafia la\nta, 29 elabena efia nu wo abe ame si si tɔnyenye le ene ke menye abe woƒe sefialawo\nene o.\nMateo\n22\nYesu yɔ dɔ anyidzela aɖe\n(Marko 1:40-45, Luka 5:12-16)\n8 Esi Yesu ɖi tso togbɛa dzi gbɔna la, ameha gã aɖe kplɔe ɖo hoo. 2 Kasia\nanyidzela aɖe zɔ tẽ va dze klo ɖe ekɔme, eye wòde ta agu nɛ heɖe kuku nɛ be,\n“Aƒetɔ, ne èlɔ̃ la, yɔ dɔm ne ŋutinye nakɔ.” 3 Enumake Yesu ka asi ŋutsua ŋu gblɔnɛ\nbena, “Ẽ, melɔ̃. ŋutiwò nekɔ.” Ale anyidɔ la bu le eŋuti enumake.\n4 Yesu yi dzi gblɔ nɛ bena, “Mègatɔ be yeaƒo nu na ame aɖeke o, ke boŋ dze\nmɔ enumake nàyi Osɔfowo gbɔ be woado wò akpɔ, eye ne èyina la tsɔ nunana si\nMose ƒe se bia tso anyidɔléla siwo ƒe ŋuti kɔ si la ɖe asi. Esia afia amewo katã be\nèkpɔ dɔyɔyɔ vavã.”\nYesu da gbe le Kapernaum ʋafia la ƒe dɔla ŋuti\n(Luka 7:1-10, Yohanes 4:43-54)\n5 Esi Yesu va ɖo Kapernaum la, Roma srafowo ƒe amegã aɖe va egbɔ va ɖe kuku ne\nvevie be woakpe ɖe ye ŋu. 6 Egblɔ be, “Aƒetɔ, nye dɔla le lãmetutudɔ lém, emlɔ anyi\nɖe aƒeme eye wòle vevesese gã aɖe me.\n7 Yesu gblɔ nɛ bena, “Enyo, megbɔna be mada gbe le wò dɔnɔ la ŋu na wò.”\n8 Ke aʋafia la ya gblɔ nɛ bena, “Aƒetɔ, nyemedze be nàva nye aƒeme o, eye\nmehiã be nàva hã o. Boŋ la, gblɔ nya ɖeka ko eye nye dɔla la ƒe lãme asẽ. 9 Elabena\nnye hã mele kpɔkplɔ te eye asrafowo le nye hã tenye. Mete ŋu gblɔna na ame sia be,\n‘Heyi’, eye wòyina, alo mete ŋu gblɔna na ame kemɛ be, ‘Va,’ eye wòvana. Nenema\nMateo\n23\nke megblɔna na nye subɔvi be, ‘Wɔ nu si kple ekemɛ’ eye wòwɔnɛ.\n10 Yesu ƒe nu ku le aʋafia la ƒe nyawo ŋuti, azɔ etrɔ ɖe ameha la ŋu gblɔ\nbena, “Le nyateƒe me la, nyemekpɔ xɔse sia tɔgbi le Israel nyigba dzi kpɔ o. 11 Mele\negblɔm na mi bena, ame geɖewo atso xexeame ƒe dzogoe eneawo katã dzi age ɖe\ndziƒofiaɖuƒe la me, eye woanɔ anyi kple Abraham, Isak kpakple Yakɔb. 12 Ke\nIsraelvi geɖewo, ame siwo wodzra Fiaɖuƒea ɖo ɖi na ya la woatsɔ wo aƒu gbe ɖe\nviviti tsiɖitsiɖi la me, afi si avifafa kple aɖukliɖuɖu lanɔ.” 13 Yesu gatrɔ ɖe Roma\nsrafowo ƒe amegã, ŋu azɔ hegblɔ nɛ bena, “Heyi aƒe me, nu si nèxɔ se be ate ŋu ava\neme la, va eme xoxo.” Le ɣeyiɣi si me Yesu nɔ nya siawo gblɔm la, dɔla la ƒe lãme\nsẽ.\nYesu da gbe le Petro lɔ̃xo kple dɔléla bubu geɖewo ŋuti\n(Marko 1:29-34, Luka 4:38-41)\n14 Esi Yesu kple eƒe nusrɔ̃lawo va Petro ƒeme la, ekpɔ Petro lɔ̃xo wònɔ anyimlɔƒe le\nŋudza sesẽ aɖe lém. 15 Yesu ka asi eƒe asi ŋu eye eƒe lãme sẽ enumake. Ale wòtso\nyi ɖaɖa nu va ɖo wo kɔme.\n16 Gbe ma gbe ƒe fiẽ la, wokplɔ ame geɖe siwo gbɔgbɔ vɔ̃wo nɔ fu ɖem na la\nva Yesu gbɔe, eye ne wògblɔ nya ɖeka ko la gbɔgbɔ vɔ̃awo doa go le ameawo me\nhesina dzona. Ale dɔnɔwo katã ƒe lãme sẽ. 17 Esia wu nyagblɔɖila Yesaya ƒe nyawo\nnu be, “Etsɔ míaƒe vevesesewo eye wòde ta míaƒe dɔlélewo te.”\nMateo\n24\nYesu yomedzelawo ƒe fukpekpe\n(Luka 9:57-62)\n18 Esi Yesu va kpɔe bena ame geɖewo ŋutɔ wu ganɔ ye gbɔ vam la, edɔ eƒe\nnusrɔ̃lawo be woadi ʋu aɖe vɛ ne yewoatsɔ atso ƒu lae ayi eƒe go evelia dzi.\n19 Hafi wòaɖe nu le nya sia me la, Yudatɔwo ƒe agbalẽfiala aɖe va egbɔ va\ngblɔ nɛ bena, “Nufiala, nye la makplɔ wò ɖo ayi afi sia afi si nàyi la.” 20 Yesu ɖo\neŋu nɛ bena, “Abeiwo la do le wo si wonɔa eme, xeviwo la atɔ le wo si wonɔa eme,\ngake nye Mesia la, teƒe aɖeke meli maziɔ ta ɖo o.”\n21 Ame bubu aɖe si nye eyomedzelawo dometɔ ɖeka la hã gblɔ nɛ be,\n“Aƒetɔ, ɖe mɔ nam mayi aɖaɖi fofonye hafi atrɔ va nɔ yowòme.”\n22 Yesu ɖo eŋu na ame sia hã bena, “Dze yonyeme fifia eye nàɖe asi le ame\nsiwo ku le gbɔgbɔ me la ŋu be woaɖi woƒe ame kukuwo.”\nYesu tsi ahom nu le ƒudzi\n(Marko 4:35-41, Luka 8:22-25)\n23 Azɔ ege ɖe ʋu aɖe me eye eya kple eƒe nusrɔ̃lawo dze mɔ ɖo ta ƒua ƒe go evelia\ndzi. 24 Kasia, ahom dziŋɔ aɖe de asi tutu me, eye ƒutsotsoewo de asi ŋeŋe me ɖe ʋua\nme. Le ɣeyiɣi sia katã me la, Yesu ŋutɔ ya nɔ alɔ̃ dɔm bɔkɔɔ. 25 Nusrɔ̃lawo te ɖe\neŋu enumake. Woʋuʋui sesῖe eye, wogblɔ nɛ kple ɣli bena, “Aƒetɔ, ɖe mí! Míele\nnyɔnyrɔm!” 26 Yesu gblɔ na wo be, “O, mi xɔseʋeetɔwo! Nu ka wɔ miele dzodzom\nnyanyanya kple vɔvɔ̃ ale?” Azɔ etsi tre eye wòblu ɖe ahom la ta. Ya sesẽ la tɔ\nenumake eye ɖoɖoe zi toŋtoŋtoŋ le ƒua dzi.\n27 Nusrɔ̃lawo ƒe nu ku ŋutɔ ale wogblɔ na wo nɔewo be, “Ame ka gɔ̃e\nMateo\n25\nnye esia, be yaƒoƒo kple ƒu hã ɖoa toe mahã?”\nYesu da gbe le Gadaratɔ, gbɔgbɔ vɔ̃ tɔ aɖe, ŋu\n(Marko 5:1-20, Luka 8:26-39)\n28 Esi wova ɖi go ɖe ƒua ƒe go kemɛ dzi le Gadaratɔwo ƒe anyigba me la ame eve\nsiwo me gbɔgbɔ vɔ̃wo xɔ aƒe ɖo la ƒu du va kpee. Ame eve siawo ƒe nɔƒe enye\nameɖibɔ aɖe si le afi ma la me. Ne gbɔgbɔ vɔ̃awo ɖo mo na wo la wowɔa nu baɖa,\nbaɖawo ale be ame aɖeke megatea ŋu toa afi ma lɔƒo o.\n29 Esi wokpɔ Yesu la wode asi ɣlidodo me be, “Nu ka dim wò Mawu Vi\nnèle le mía gbɔ. ɖe nèva be yeawɔ fu mí hafi ɣeyiɣia naɖoa?” 30 Le ɣemaɣi me la\naƒehawo ƒe ha gã aɖe nɔ nu ɖum le afi ma lɔƒo. 31 Ale gbɔgbɔ vɔ̃awo ɖe kuku na\nYesu gblɔ nɛ be, “Ne ènya mí do goe le ame siawo me la na míayi aɖage ɖe ha\nmawo me.”\n32 Yesu gblɔ na wo bena, “Meɖe mɔ na mi, eya ta mido le ameawo me\nkaba!”\nAle gbɔgbɔ vɔ̃awo do go le ame eveawo me yi ɖage ɖe hawo me, enumake\nhawo katã woƒu du sesῖe yi ɖage ɖe atsiaƒu si le afi ma la me doo eye wono tsi ku.\n33 Hakplɔlawo ŋutɔ lé du tsɔ sesῖe yi du si te ɖe afi ma ŋu la me eye wogblɔ nu si\ndzɔ la na dua me tɔwo. 34 Ale le ɣeyiɣi kpui aɖe ko megbe la, dua me tɔwo katã do\nbibibi va ƒo zi ɖe Yesu ŋu. Esi wokpɔe la, woɖe kuku nɛ vevie be wòadzo le yewo ƒe\nanyigba me.\nMateo\n26\nYesu da gbe le lãmetututɔ aɖe ŋu\n(Marko 2:1-12, Luka 5:17-26\n9 Yesu gatrɔ ge ɖe ʋua me eye wòtso ƒua va Kapernaum, si nye wo de du me. 2\nEɖo afi ma eteƒe medidi hafi ame aɖewo kɔ ŋutsu aɖe si le lãmetutudɔ lém la ɖe aba\ndzi vɛ o. Yesu kpɔ be ameawo ƒe xɔse de to ŋutɔ eya ta egblɔ na dɔnɔa be, “Vinye,\nwò dzi nedze eme elabena wotsɔ wò nu vɔ̃wo ke wò.”\n3 Yudatɔwo ƒe agbalẽfiala aɖewo siwo nɔ afi ma se nya siwo do le Yesu nu\nla gblɔ na wo nɔewo be, “Nu ka! Ame sia gblɔ busunya.”\n4 Yesu nya nu si nɔ woƒe susu me eya ta wòbia wo be, “Nu ka tae miele nu\nbaɖa siawo ƒomevi susum ɖo? 5 Mibu eŋuti kpɔ be kae le bɔbɔe wu, be woagblɔ na\name sia be, “Wotsɔ wò nu vɔ̃wo ke wò,” alo woagblɔ nɛ be, “Ttsi tre nazɔ azɔli?” 6\nKe azɔ mafia mi bena ŋusẽ le nye Mesia la si le anyigba sia dzi be matsɔ nu vɔ̃wo\nake eye mada gbe le ame sia ŋu atsɔ aɖe ŋusẽ sia fia mi.” Esi wògblɔ nya sia vɔ la\netrɔ ɖe dɔnɔ la gbɔ gblɔ nɛ bena, “Tsi tre nàŋlɔ wò aba ne nàzɔ ayi aƒeme!”\n7 Amea tsi tre enumake eye wofɔ eƒe nuwo heyi aƒeme.\n8 Nyateƒe vɔvɔ̃ gã aɖe dze ameha bliboa dzi elabena Yesu wɔ nukunu sia le\nwoawo ŋutɔ ŋkume wokpɔ eye wokafu Mawu be wòna ŋusẽ triakɔ sia tɔgbi\namegbetɔ!\nMateo\n27\nMateo yɔyɔ\n(Marko 2:13-17, Luka 5:27-32)\n9 Esi Yesu nɔ tsa ɖim le dua me la, eva ke ɖe dugadzɔla aɖe si woyɔna be Mateo la\nŋu wònɔ afi si wodzɔa duga lena. Yesu yɔe gblɔ nɛ bena, “Va dze yonyeme ne nàzu\nnye nusrɔ̃la.” Mateo tso enumake eye wòdze Yesu yome.\n10 Gbe ma gbe fiẽ la, Mateo kpe Yesu kple eƒe nusrɔ̃lawo be woava ɖu nu le\nye gbɔ. Dugadzɔlawo kple ame baɖa bubuwo hã nɔ amekpekpeawo dome.\n11 Faristitɔwo kpɔ esia ale wobia Yesu ƒe nusrɔ̃lawo bena, “Nu ka ta miaƒe\nnufiala dea ha kple ame tovowo abe esiawo ene?”\n12 Yesu se nya la eye wòɖo eŋu na wo gblɔ be, “Ame siwo mele dɔ lém o la\nmehiã atikewɔla o, ke boŋ ame siwo le dɔ lém lae hiãe.” 13 Ke miyi miasrɔ̃ nu si\ngblɔm mawunya sia le, ‘Nublanuikpɔkpɔe medi ke menye vɔsa o. Nyemeva be mayɔ\name dzɔdzɔewo o ke boŋ nu vɔ̃ wɔlawo.”\nWobia nya Yesu le nutsitsidɔ ŋuti\n(Marko 2:18-22, Luka 5:33-39)\n14 Gbe ɖeka la, Yohanes Mawutsidetanamela ƒe nusrɔ̃lawo va Yesu gbɔ va biae\nbena, “Nu ka ta wò nusrɔ̃lawo metsia nu dɔna abe ale si mí kple Faristɔwo míewɔna\nene o?”\n15 Yesu hã bia wo bena, “ɖe wòle be ŋugbetɔsrɔ̃ la xɔlɔ̃wo nanɔ konyi fam,\natsi nu adɔ le esime wòle wo gbɔa? ɣeyiɣi li gbɔna esime woakplɔe adzoe le wo\ngbɔ. Eye le ɣemaɣi me la woagbe nuɖuɖu àtsi nu adɔ.\n16 “Womate ŋu atsɔ avɔnuɖeɖi yeye aka avɔ vuvu o, ne wowɔe alea la,\nMateo\n28\navɔ yeye la aho ɖa le teƒea eye teƒe si vuvu la akeke ɖe edzi wu. 17 Nenema ke\nwomekɔa aha yeye hã ɖe lãgbalẽgolo xoxo me o. Ne wowɔ esia la, aha yeyea ƒe\nŋusẽ awɔe be lãgbalẽgolo la awo eye ahaa kple goe la katã dome agblẽ. Lãgbalẽgolo\nyeye ko me woate ŋu akɔ aha yeye ɖo. Ekema aha la kple lãgbalẽgolo la katã woanɔ\ndedie.”\nYairo vinyɔnuvi kple nyɔnu si le ʋusisidɔ lém\n(Marko 5:21-43, Luka 8:40-56)\n18 Le esime Yesu nɔ nya siawo gblɔm la, Yudatɔwo ƒe ƒuƒoƒe ƒe amegã aɖe va egbɔ\nva dze klo ɖe eŋkume hede ta agu nɛ. Egblɔ na Yesu bena, “Vinye nyɔnuvi ku fifi\nlaa gake mexɔe se be àte ŋu ana wòagagbɔ agbe nenye be èva ka asi eŋu ko.”\n19 Yesu kple eƒe nusrɔ̃lawo dze mɔ ɖo ta amegã la ƒeme enumake. 20 Esime\nwonɔ mɔa dzi la, nyɔnu aɖe si nɔ ʋusisidɔ lém ƒe wuieve sɔŋ la va ka asi eƒe awu to,\n21 elabena egblɔ le eɖokui me bena, “Nenye be meka asi eƒe awu to teti ko la nye\nlãme asẽ.”\n22 Yesu trɔ ɖe eŋu gblɔ nɛ bena, “Vinyɔnuvi wò dzi nedze eme! Wò xɔse la\nda gbe le ŋuwò.” Tso gbe ma gbe ko la nyɔnua ƒe dɔa vɔ nɛ keŋ.\n23 Esi Yesu va ɖo amegã la ƒeme la, ekpɔ be amewo nɔ avi fam hoo eye\nwonɔ kuteƒehawo hã dzim. 24 Yesu gblɔ bena, “Mina ame siawo katã nado go le xɔa\nme, elabena ɖevia meku o, alɔ̃ ko dɔm wòle.” Ame siwo se nya sia la, ɖu fewu le\neŋu eye ɖewo hã koe.\n25 Wonya ameha la do goe mlɔeba. Yesu yi afi si wotsɔ ɖevia mlɔe eye wòlé\neƒe alɔnu. Nyɔnuvia nyɔ enumake, eti kpo ɖi le aba la dzi eye eƒe lãme se. 26\nMateo\n29\nNukunu sia kaka ɖe nuto bliboa katã me le ɣeyiɣi kpui aɖe ko megbe.\nYesu da gbe le ŋkuagbãtɔ eve aɖewo ŋu\n27 Le esime Yesu do go le aƒea me yina la, ŋkuagbãtɔ eve kplɔe ɖo henɔ ɣli dom\nbena, “O, Fia David Vi la, kpɔ nublanui na mí.”\n28 Wokplɔe ɖo yi aƒe si me wòge ɖo, tete Yesu trɔ ɖe wo ŋu bia wo bena,\n“Miexɔe se be mate ŋu aʋu ŋku na mia?” Woɖo eŋu nɛ be, “Ẽ, Aƒetɔ”\n29 Ale Yesu tɔ asi woƒe ŋkuwo hegblɔ bena, “Ava eme na mi abe alesi\nmiexɔe se ene.”\n30 Enumake woƒe ŋkuwo ʋu eye wode asi nukpɔkpɔ me nyuie. Yesu de se na\nwo vevie bena womegagblɔ nu si yewɔ na wo la na ame aɖeke o. 31 Ke ameawo\nmewɔ ɖe Yesu ƒe didi dzi o ke boŋ esi wodo ɖe ablɔ dzi ko la, wokaka nu si wò wɔ\nna wo la eye eƒe ŋkɔ ɖi hoo le du bliboa me.\nGbedada le aɖetututɔ aɖe ŋu\n32 Esi Yesu nɔ dzodzom le afi ma la, wokplɔ ŋutsu aɖe si me gbɔgbɔ vɔ̃ nɔ eye\nmetea ŋu ƒoa nu o la, vɛ nɛ. 33 Yesu nya gbɔgbɔ vɔ̃ la do goe le amea me eye wòde\nasi nuƒoƒo me enumake. Nu sia wɔ nuku na ameha la ŋutɔ ale wogblɔ na wo nɔewo\nbe, womekpɔ esia tɔgbi kpɔ le Israel o.\n34 Ke Farisitɔwo ya gblɔ bena, “Nu si ta wòte ŋu nyaa gbɔgbɔ vɔ̃woe nye be,\nSatana si nye gbɔgbɔ vɔ̃wo ƒe fia la le eya ŋutɔ me.”\nMateo\n30\nYesu ƒe nublanuikpɔkpɔ na ame\n35 Yesu tsa le kɔƒe kple du siwo le ŋuto ma me la me kpe ɖo, enɔ mawunya gblɔ le\nYudatɔwo ƒe ƒuƒoƒewo eye wònɔ gbeƒã ɖem Fiaɖuƒe la ƒe nyanyui la hã. Eye afi sia\nafi si wòyi la, eda gbe le dɔ vovovo lelawo ŋu. 36 Ameawo ƒe nu wɔ nublanui nɛ\nŋutɔ elabena nu geɖewo nɔ fu ɖem na wo ke womenya nu si woawɔ o. ɖe ko wonɔ\nabe alẽha si kplɔla meli na o la ene.\n37 Yesu gblɔ na eƒe nusrɔ̃lawo be, “Agblemenukuawo sɔ gbɔ ŋutɔ gake\ndɔwɔlawo mesɔ gbɔ kura o! 38 Eya ta mibia agbletɔa be wòadɔ dɔwɔla geɖewo ɖa\nbe woawɔ dɔ le eƒe agblewo me.”\nYesu yɔ eƒe nusrɔ̃la wuieveawo\n(Marko 3:13-19, Luka 6:12-16)\n10 Yesu yɔ eƒe nusrɔ̃la wuieveawo ƒo ƒui eye wòna ŋusẽ wo bena woanya\ngbɔgbɔ vɔ̃wo le amewo me eye woada dɔ sia dɔ ƒomevi.\n2 Eƒe nusrɔ̃la wuieveawo ƒe ŋkɔwoe nye:\nSimɔn, ame si woyɔna hã be Petro,\nAndrea, Petro nɔvi,\nYakobo kple nɔvia Yohanes,\name siwo nye Zebedeo viwo,\n3 Filipo,\nBartolomeo,\nToma,\nMateo\n31\nMateo, nudzɔla,\nYakobo, Alfeo vi,\nTadeo,\n4 Simɔn, ame si nye Zelote dunyaheha sesẽ aɖe me nɔla, kple\nYuda Iskariɔt, ame si va dee asi.\nYesu dɔ eƒe nusrɔ̃la wuieveawo\n(Marko 6:7-13 , Luka 9:1-6)\n5 Yesu dɔ wo kple gbedeasi sia bena, “Migayi Trɔ̃subɔlawo kple Samariatɔwo gbɔ o,\n6 ke boŋ miyi Israelvi siwo nye Mawu ƒe alẽ bubuwo ko gbɔ. 7 Miyi miagblɔ na wo\nbe, dziƒofiaɖuƒe la va ɖo vɔ. 8 Mida gbe le dɔnɔwo ŋu, migbɔ agbe ame kukuwo,\nmina anyidzelawo ŋuti nakɔ, eye minya gbɔgbɔ vɔ̃wo do goe le amewo me. Mina nu\namewo faa abe ale si wona mi ene!\n9 “Migatsɔ ga aɖeke ɖe asi le miaƒe mɔzɔzɔ me o, 10 migatsɔ mɔzɔkotoku\nkple awu bubuwo hã ɖe asi o, eye migatsɔ afɔkpa alo atizɔti teti hã o, elabena ame\nsiwo ŋu miakpe ɖo la woawo hã akpɔ mia dzi. 11 Nenye be miege ɖe du alo kɔƒe\naɖe me la, midi mawuvɔ̃la aɖe mianɔ eƒe aƒeme va se ɖe esime miadzo ayi du bubu\nme. 12 Nenye be miege ɖe aƒe aɖe me la, mido gbe na ameawo eye miabia dzeƒe\nɖokuibɔbɔtɔe. 13 Nenye be aƒea me tɔwo nye mawuvɔ̃lawo vavã la, miyra wo, ke ne\nwomele nenema o la migayra wo o. 14 Ne du aɖe me tɔwo alo aƒe aɖe me tɔwo\nmexɔ mi o eye womeɖo to mi o la, miʋuʋu miaƒe afɔke ɖe teƒea ne miadzo. 15 Le\nnyateƒe me la, anɔ bɔbɔe na Sodom kple Gomoratɔwo le ʋɔnudrɔ̃gbe la tsɔ wu ame\nsiawo ƒomevi.\nMateo\n32\nYometitiwo\n(Marko 13:9-13, Luka 21:12-17)\n16 “Mele mia dɔm abe alẽwo ene ɖo ɖe amegaxi nyanyrãwo dome. Midze aye abe\ndawo ene eye midza abe akpakpawo ene. 17 Mikpɔ mia ɖokuiwo dzi nyuie le\namewo ŋuti! Elabena woalé mi adrɔ̃ ʋɔnu mi eye woaƒo mi le woƒe ƒuƒoƒewo. 18 Ẽ,\nle tanye la, woadrɔ̃ ʋɔnu mi le fiawo kple mɔmefiawo ŋkume. Ke esia anye\nmɔnukpɔkpɔ na mi bena miagblɔ nyanyui la na wo, kple xexeame katã.\n19 “Nenye be wolé mi, kplɔ mi yi ʋɔnui la, migatsi dzi le nu si miagblɔ ŋuti\no, elabena woade nya si tututu wòle be miagblɔ la susu me na mi le ɣeyiɣi ma me.\n20 Elabena menye mia ŋutɔwoe aƒo nu o, ke boŋ mia Fofo si le dziƒo la ƒe Gbɔgbɔe\nle nu ƒo ge to mia dzi.\n21 “Mele egblɔm na mi bena, nɔvi ahe nɔvi ade ku me, eye vi fofo ade ye\nŋutɔ via asi. ɖeviwo atsi tre ɖe woawo ŋutɔ dzilawo ŋuti eye woahe wo ade ku me.\n22 Ame sia ame alé fu mi elabena mienye tɔnyewo. Ke mia dometɔ siwo anɔ tsitre\nsesῖe va se ɖe nuwuwua la akpɔ ɖeɖe.\n23 “Nenye be woti mia yome le du aɖe me la misi yi du bubu me! Nye Mesia\nla, matrɔ agbɔ hafi miawu tsatsa le Israel duwo katã me nu. 24 Minyae be sukuvi\nmenyaa nu wua eƒe nufiala o. Nenema ke subɔla mewua eƒe aƒetɔ o. 25 Ne nya aɖe\ndzɔ ɖe nufiala aɖe dzi la eƒe sukuvi la hã dzie nye ma wòdzɔ ɖo. Nenema ke ne nya\naɖe dzɔ ɖe Aƒetɔ aɖe dzi la, eƒe subɔvi hã le eme. Eye esi wònye be woyɔ Nye, Aƒea\ndzi kpɔla be Satana ɖe, aleke woayɔ miawoe?\nMateo\n33\nAme si miavɔ̃\n(Luka 12:2-7)\n26 Migavɔ̃ ame siwo ado ŋɔdzi na mi la o. Elabena ŋkeke li gbɔna esi dzi woƒe\nadzame ɖoɖo vɔ̃wo adze le gaglãgbe eye ame sia ame akpɔ nyateƒe la adze sii.\n27 “Nya siwo gblɔm mele na mi le bebeme la migblɔ wo kple ɣli le\ngaglãgbe. Ne mede gbe to me na mi la, miɖe gbeƒãe.\n28 “Migavɔ̃ na ame siwo ate ŋu awu miaƒe ŋutilã ke womate ŋu awu miaƒe\ngbɔgbɔ o la gbeɖe o! Mivɔ̃ Mawu ɖeka hɔ̃ ame si si ŋusẽ le be wòawu ŋutilã kple\ngbɔgbɔ la siaa le dzomavɔ me. 29 Nenie enye atsutsrɔe ɖeka ƒe home? Menye\npesewa ɖeka pɛ ye oa? Ke wo dometɔ ɖeka pɛ hã meli si ta mia Fofo la mekpɔna o.\n30 Miaƒe taɖa katã gɔ̃ hã ƒe xexlẽme le nyanya me na Mawu. 31 Eya ta migatsi dzi\nɖe naneke ŋu o, miawo la miexɔ asi na Mawu tsɔ wu atsutsrɔewo.\nKristo me ʋuʋu le amewo gbɔ\n(Luka 12:8-9)\n32 “Ame sia ame si aʋu menye le dutoƒo la, nye hã maʋu eme le Fofo la gbɔ le\ndziƒo. 33 Ke ne ame aɖe gbe nu le gbɔnye le dutoƒo la, nye hã magbe nu le egbɔ le\nFofonye gbɔ le dziƒo.\nMenye ŋutifafa o, ke boŋ yi\n(Luka 12 :51-53, 14-26-27)\n34 “Migabu xaa bena meva be mahe ŋutifafa va anyigba dzi o. Nyemeva be mahe\nŋutifafa vɛ o ke boŋ yie metsɔ vɛ, 35 elabena meva be mana, ŋutsu natso ɖe\nMateo\n34\nfofoa ŋu, vinyɔnu natso ɖe dadaa ŋu eye lɔ̃xoyɔvi natso ɖe lɔ̃xoa ŋu. 36 Ame ƒe\nfutɔwo anye eya ŋutɔ ƒe aƒemetɔwo.’ 37 Nenye be mielɔ̃ mia dadawo kple mia\nfofowo tsɔ wum la ekema miedze be mianye tɔnyewo o, nenema ke ne mielɔ̃ mia\nvinyɔnuwo kple mia viŋutsuwo tsɔ wum la, miedze be mianye tɔnyewo o. 38 Ne\name aɖe gbe metsɔ eƒe atitsoga dze yonyeme o la eya hã medze anye tɔnye o.\n39 “Nenye be ame aɖe ku ɖe eƒe agbe ŋuti vevie la, abui ke ne ame aɖe tsɔ\neƒe agbe na ɖe tanye la, akpɔe le nuwuwua.\nFetuwo\n(Marko 9:41)\n40 “Ne ame aɖe xɔ mi nyuie la nyee wòxɔ. Eye ne ame aɖe xɔm la exɔ Mawu si\ndɔm ɖa. 41 Nenye be miexɔ nyagblɔɖila aɖe be enye Mawu ƒe ame la, woana fetu si\nƒomevi woana nyagblɔɖila la ke miawo hã, eye nenye be miexɔ ame nyui siwo vɔ̃a\nMawu le wòƒe dzadzɛnyenye ta la woana fetu si woana woawo hã mi.\n42 Ne ame aɖe ana tsi fafɛ kplu ɖeka ame gblɔe siawo dometɔ ɖeka, be enye\nnye nusrɔ̃la ta la, mele egblɔm na mi le nyateƒe me be, eƒe fetu matsi eŋu o.”\nYohanes dɔ eƒe nusrɔ̃lawo ɖe Yesu gbɔ\n(Luka 7:18-35)\n11 Esi wòde se na nusrɔ̃la wuieveawo alea vɔ megbe la, Yesu ŋutɔ dze mɔ nɔ\nmawunya gblɔm le duwo me nɔ yiyim, abe ale si wòɖoe da ɖi ene.\n2 Yohanes Mawutsidetanamela, ame si nɔ gaxɔ me le ɣeyiɣi siawo me la se\nMateo\n35\nnukunu gbogbo siwo katã Mesia la nɔ wɔwɔm. Le esia ta edɔ eƒe nusrɔ̃lawo ɖo ɖe\nYesu gbɔ be woabiae be, 3 “Wò tututue nye ame si ƒe vava míele mɔ kpɔm na loo\nalo ame bubu aɖe gali gbɔna?”\n4 Wova bia nya sia Yesu eye wòɖo eŋu na wo bena, “Mitrɔ yi Yohanes gbɔ\nne miagblɔ nukunu siwo katã mewɔ miekpɔ la nɛ. 5 Migblɔ nɛ be, meʋu ŋku na\nŋkunɔwo, mena be tekunɔwo alo bafawo le azɔli zɔm, anyidzelawo ŋuti kɔ eye\ntokunɔwo le nu sem, nenema ke mena be ame kukuwo le agbe gbɔm, migblɔ ale si\nmele nyanyui la gblɔm na ame dahewo la hã nɛ. 6 Migblɔ nya sia hã nɛ be, ‘Woayra\name siwo xɔa dzinye sena ɖikeke manɔmee.’”\nYesu ɖi ɖase le Yohanes ŋu\n7 Esi Yohanes ƒe nusrɔ̃lawo nɔ dzodzom la, Yesu dze nuƒoƒo na ameha la tso\nYohanes ŋu gɔme be, ‘Nu ka miedo go yi gbedzi be miakpɔ? Aƒla si ya le ƒoƒoma? 8\nNe mele eme nenema o la, nu kae miedo go be miakpɔ? Ame si do awu nyuiwoa?\nAo, ame siwo do awu nyuiwo la le fiasãwo me. 9 Ekema nu kae miedo go ɖakpɔ?\nNyagblɔɖila aɖea? Ẽ, gake mele egblɔm na mi be ewu nyagblɔɖila gɔ̃ hã. 10 Elabena\nYohanes enye ame si ŋu woŋlɔ ɖi le be, ‘Madɔ nye dɔla ɖe ŋgɔwò, ame si adzra wò\nmɔ ɖo hafi nàva.’\n11 “Enye nyateƒe be, le amegbetɔƒomea katã dome la, ame aɖeke mede ŋgɔ\nwu Yohanes Mawutsidetanamela o. Ke megale egblɔm na mi kple kakaɖedzi hã be,\name suetɔ kekeake si le dziƒofiaɖuƒea me la kɔ wu eya amea! 12 Tso Yohanes\nMawutsidetanamela ƒe ŋkekewo me va se ɖe fifia la, dziƒoƒiaɖuƒe la le ŋgɔ yim\nŋusẽtɔe eye ŋkumesesẽtɔwoe le eham. 13 Elabena se la, kple nyagblɔɖilawo katã\nMateo\n36\nva se ɖe Yohanes dzi gblɔẽ da ɖi, 14 eye ne miedi be yewoaxɔ nya siwo gblɔm mele\nla, ekema minyae be, Yohanes enye Eliya, ame si nyagblɔɖilawo gblɔ be ava do ŋgɔ.\n15 Ne ame aɖe le klalo be yease nu la, nesee azɔ!\n16 “Aleke magblɔ tso dukɔ sia ŋuti? Ame siawo le abe ɖevi siwo le fefem\nhele gbɔgblɔm na wo nɔewo be, 17 ‘Míedzi dzidzɔhawo na mi gake miekpɔ dzidzɔ\no, eya ta míedzi kuhawo gake miefa konyi hã o!’ 18 Yohanes Mawutsidetanamela\nmenoa wain teti hã o, eye wòtsia nu dɔna zi geɖe, gake miegblɔ be, gbɔgbɔ vɔ̃ le\neme. 19 Ke nye Mesia la, meɖua nu, noa nu, eye miawo ke miegblɔ tso ŋunye be,\nnutsuɖula kple ahatsunolae wònye, eye wòdea ha kple nu vɔ̃ wɔlawo! “Ke Mawu ƒe\nnunya tsoa afia na eɖokui to eƒe nuwɔnawo me.”\nBabadodo na du siwo metrɔ dzime o\n(Luka 10:13-15)\n20 Azɔ Yesu he nya ɖe du siwo me wòwɔ eƒe nukunu geɖewo le la ŋu elabena\nwogbe be yewomaxɔ Mawu dzi se o.\n21 Egblɔ le wo ŋu be, “Baba na mi, Korazin kple Betsaida! Elabena ɖe\nwònye Tiro kple Sidɔn siwo nye du vɔ̃ɖiwo la mee mewɔ nukunu siwo mewɔ le\nmiaƒe ablɔwo me le la, ne du mawo me tɔwo tsɔ ɖokuibɔbɔ kple vevesese dzudzɔ nu\nvɔ̃ wɔwɔ xoxo. 22 Le nyateƒe me la anɔ bɔbɔe na Sidɔn kple tiro le ʋɔnudrɔ̃gbe la tsɔ\nwu mi! 23 Eye wò Kapernaum, togbɔ be wode bubu gã aɖe ŋuwò hã la, àyi dzomavɔ\nla me, elabena ne Sodom mewɔ nukunu klitsu siwo mewɔ le mewò le la, ne\nwometsrɔ̃ dua o ke boŋ anɔ anyi va se ɖe egbe. 24 Le nyateƒe me la, anɔ bɔbɔe na\nSodom le ʋɔnudrɔ̃gbe la tsɔ wu wò.”\nMateo\n37\nMiva gbɔnye eye miadzudzɔ\n(Luka 10:21-22)\n25 Le ɣeyiɣi sia me, Yesu do gbe ɖa bena, “O Fofonye, dziƒo kple anyigba ƒe Aƒetɔ,\nmeda akpe na wò bena nèɣla nyateƒe la ɖe ame siwo bu wo ɖokuiwo nunyala gãwoe,\nke nèɖe nu siawo fia ɖevi suewo. 26 Ẽ, Fofo meda akpe be edze ŋuwò be nàwɔe\nnenema!”\n27 Egblɔ yi edzi be, “Fofonye tsɔ nu siwo katã nye nyateƒe la de asi nam.\nFofo la koe nya ame si ƒomevi Vi la nye, eye Vi la kple ame siwo Vi la ɖee fia la\nkoe nya Fofo la.”\nAgbagbadzelawo kpekpe\n28 Mite va gbɔnye mi ame siwo ŋu ɖeɖi te eye agba le mia wum la eye nye la mana\nmiadzudzɔ. 29 Mitsɔ nye kɔkuti la ɖo mia ɖokui dzi eye miasrɔ̃ nu le gbɔnye,\nelabena mefa, mebɔbɔ ɖokuinye ɖe anyi le dzime, eye miaƒe luʋɔwo agbɔ ɖe eme. 30\nElabena nye kɔkuti la tsɔtsɔ le bɔbɔe eye nye agba la le wodzoe.”\nSabat ŋkeke la ƒe Aƒetɔ\n(Marko 2:23-28, Luka 6:1-5)\n12 Gbe ɖeka la, Yesu kple eƒe nusrɔ̃lawo zɔ to bligble aɖewo me yina afi aɖe.\nGbe ma gbe nye Sabat ŋkeke. Dɔ nɔ nusrɔ̃lawo wum ɣemaɣi eya ta woŋe bli aɖewo\neye woklẽ wo heɖu.\n2 Farisitɔ aɖewo kpɔ wo eye wohe nya ɖe Yesu ŋu gblɔ bena, “Wò nusrɔ̃lawo\nMateo\n38\nle sea dzi dam. Elabena wole nu ŋem le Sabat ŋkeke dzi.”\n3 Ke Yesu bia wo be, “Miexlẽ nu si Fia David kple eŋutimewo wɔ esi dɔ wu\nwo la oa? 4 Eya kple eŋutimewo yi gbedoxɔ me, eye woɖu abolo tɔxɛ si wòle be\nOsɔfowo ko naɖu la. 5 Miexlẽe le Mose ƒe segbalẽa me kpɔ be Osɔfo siwo le dɔ\nwɔm le gbedoxɔ me la kpɔ mɔ awɔ dɔ le Sabat ŋkekea dzi oa? 6 Le nyateƒe me la,\name aɖe le afi sia si de ŋgɔ boo wu gbedoxɔ sia! 7 Mawunya aɖe gblɔ be,\n‘Nublanuikpɔkpɔ dim mele tso mia gbɔ ke menye miaƒe vɔsawo o.’ Ne ɖe miese\nmawunya sia gɔme la anye ne miahe nya ɖe ame siwo medze agɔ o la ŋu o. 8\nElabena Amegbetɔ Vi la, nye Aƒetɔ na Sabat ŋkekea gɔ̃ hã.”\nAme si titi lé asi na\n(Marko 3:1-6, Luka 6:6-11)\n9 Le esia megbe la, eyi Yudatɔwo ƒe ƒuƒoƒe 10 eye wòkpɔ ame aɖe si titi lé asi na le\nafi ma. Farisitɔ siwo nɔ afi ma la biae enumake bena, “Ele sea nu be woada gbe le\name ŋu le Sabat ŋkekea dzia?” Wonɔ mɔ kpɔm be aɖo eŋu be “E”, ale be yewoalée.\n11 Ke Yesu ɖo eŋu na wo bena, “Nenye be alẽ wò ge ɖe vudo me le Sabat ŋkeke dzi\nɖe màɖee le eme oa? Àɖee le eme godoo! 12 Ke ɖe amegbetɔ ƒe agbe mele vevie tsɔ\nwu alẽ tɔ oa? Eya ta enyo vavã be woawɔ dɔ nyui le Sabat ŋkekea dzi.” 13 Azɔ\negblɔ na ame si titi lé asi na bena, “Dzɔ wò asi”, eye esi wòdzɔe la, eƒe asi gaɖɔ ɖo\nabe evelia ene.\n14 Le nu si Yesu wɔ ta la, Farisitɔwo yɔ takpekpe kpata aɖe bena yewoawɔ\nɖoɖo ɖe ale si yewoawɔ alée awu ŋuti.\nMateo\n39\nMawu ƒe Dɔla tiatia la\n15 Yesu nya susu vɔ̃ si ɖom Farisitɔawo nɔ eya ta edzo le ƒuƒoƒea, ke ame geɖewo\nkplɔe ɖo hoo eye wòda gbe le dɔnɔ siwo katã le wo dome la ŋu. 16 Ke exlɔ̃ nu wo\nvevie be womegagblɔ nukunu siwo wɔm yele la na amewo o. 17 Esia wu Yesaya ƒe\nnya si wògblɔ ɖi tso eŋuti nu bena,\n18 “Nye kɔ nàkpɔ nye Dɔla la ɖa, kpɔ ame sia ɖa, eyae nye nye Ametiatia la.\nEyae nye nye Lɔlɔ̃tɔ, si ŋu nye luʋɔ kpɔa dzidzɔ le. Made nye Gbɔgbɔ eme eye\nwòadrɔ̃ ʋɔnu dukɔwo. 19 Mewɔa dzre alo doa ɣli o, eye mèle eƒe gbe se ge le\nablɔwo dzi hã o! 20 Mewɔa fu ame gblɔewo alo tsia woƒe mɔkpɔkpɔ suetɔ gɔ̃ hã nu\no. Le eƒe dziɖuɖu mlɔetɔ me la, atsi dzrehehe ɖe sia ɖe nu. 21 Eye eƒe ŋkɔ anye\nxexeame katã ƒe mɔkpɔkpɔ.”\nYesu kple Belzebub\n(Marko 3:20-30, Luka 11:14-23,12:10)\n22 Azɔ wokplɔ ame aɖe, si me gbɔgbɔ vɔ̃ le, eye wònye ŋkuagbãtɔ kple aɖetututɔ la\nva Yesu gbɔe eye wòda gbe le eŋu ale be wòte ŋu nɔ nu ƒom henɔ nu kpɔm nyuie hã.\n23 Nukunu sia wɔ moya na ameha la ale gbegbe be wodo ɣli gblɔ be, “Alo ame siae\nnye David Vi la?”\n24 Esi Farisitɔwo se nukunu si Yesu wɔ la wogblɔ le wo ɖokuiwo me be,\n“Ame sia tea ŋu nyaa gbɔgbɔ vɔ̃ le amewo me to Belzebub si nye gbɔgbɔ vɔ̃wo ƒe\nfia la ƒe ŋusẽ me.”\n25 Yesu nya nu si gblɔm wonɔ eya ta eɖo ŋu na wo bena, “Fiaɖuƒe si ma ɖe\nakpa eve eye wotsi tre ɖe wo nɔewo ŋu la azu aƒedo. Eye du alo aƒe si ma hetsi\nMateo\n40\ntre ɖe ye ŋutɔ ɖokui ŋu la agbã. 26 Nenye be Satana gale Satana nyam le amewo me\nla, ekema eya hã tsi tre ɖe eya ŋutɔ ɖokui ŋu. Ale ke lawɔ eƒe fiaɖuƒe la anɔ te\nmahã? 27 Ne miele gbɔgblɔm be mele gbɔgbɔ vɔ̃wo nyam kple Satana ƒe ŋusẽ ɖe,\nŋusẽ kae miaƒe amewo ya zãna ne wole gbɔgbɔ vɔ̃wo nyam? Miaƒe amewo boŋ neɖo\nnya si mietsɔ ɖe ŋutinye la ŋu na mi. 28 Nenye be Mawu ƒe Gbɔgbɔe metsɔ le\ngbɔgbɔ vɔ̃wo nyami la, ekema minyae be mawufiaɖuƒe la va ɖo mia dome. 29 Nenye\nbe ame aɖe di be yeagbã Satana ƒe fiaɖuƒe la, ele nɛ be woalé Satana abla ɖe ka me\ngbã. Eye mɔ sia dzi koe woate ŋu ato anya eƒe gbɔgbɔ vɔ̃wo le amewo me. 30 Misee\nbe ame si mele dzinye o la etsi tre ɖe ŋunye, eye ame si meƒoa ƒu nuwo kplim o la\neyae kanɛ hlẽna.\nNu vɔ̃ wɔwɔ ɖe Gbɔgbɔ Kɔkɔe ŋu\n31 Eya ŋuti mele egblɔm na mi be woatsɔ nu vɔ̃ sia nu vɔ̃ kple busunya sia busunya\nake amewo, ke busunya ɖe Gbɔgbɔ Kɔkɔe ŋu ya la womatsɔe ake o. 32 Ne ame aɖe\nagblɔ nya ɖe Amegbetɔvi la ŋuti la woatsɔe akee, ke ne ame aɖe agblɔ nya ɖe\nGbɔgbɔ Kɔkɔe ŋuti la womatsɔe akee le agbe sia kple agbe si le vava ge la me o.\nAti kple eƒe kutsetsewo\n(Luka 6:43-45)\n33 “Wotsɔa ati ɖe sia ɖe ƒe kutsetse tsɔna dzea sii. Ati nyui la, ku nyui wòtsena eye\nati manyomanyo hã tsea ku manyomanyo. 34 Mi, da ƒe dzidzimeviwo! Aleke mi\name vɔ̃ɖi siawo miate ŋu agblɔ nya nyui aɖe? Elabena nya sia nya si ame gblɔna la\ntso eƒe dzi me. 35 Ame nyui ƒe nuƒo fiana be nu nyui wɔwɔ yɔ eƒe dzi me. Ke\nMateo\n41\name vɔ̃ɖi ya ƒe dzi me yɔna fũ kple nu vɔ̃, eye eƒe nuƒo ɖea vɔ̃ɖivɔ̃ɖinyenye sia fiana.\n36 Mele egblɔm na mi kple kakaɖedzi be, mia dometɔ ɖe sia ɖe ana akɔnta le nya\nvlo ɖe sia ɖe si ado tso eƒe nu me la ŋu le ʋɔnudrɔ̃gbe la. 37 Eya ta minyae bena nya\nsi ado tso miaƒe nume fifia lae afia afi si mianɔ le ʋɔnudrɔ̃gbe la eye eyae woatsɔ\natso afia na mi loo, alo woatsɔ abu fɔ mi.’\nAmewo bia dzesi\n(Marko 8:11-12, Luka 11:29-32)\n38 Tete Yudatɔwo ƒe agbalẽfialawo kple Farisitɔ aɖewo bia tso esi be, “Nufiala,\nmíedi dzesi kple nukunu aɖe tso gbɔwò.” 39 Yesu ɖo eŋu gblɔ na wo bena,\n“Dzidzime vɔ̃ɖi wɔahasi le dzesi kple nukunu dim. Ke ɖeke meli wu nyagblɔɖila\nYona ƒe dzesi la o. 40 Elabena ale si Yona nɔ tɔmelã gã la ƒe dɔme ŋkeke etɔ̃ kple zã\netɔ̃ ene la, nenema ke nye Amegbetɔ Vi la hã manɔ anyigba ƒe tume ŋkeke etɔ̃ kple\nzã etɔ̃. 41 Le ʋɔnudrɔ̃gbe la, Ninivetɔwo atsi tre ɖe dukɔ sia ŋuti eye woabu fɔ mi.\nElabena esi Yona gblɔ mawunya na wo la wotrɔ dzime, ɖe asi le woƒe nu tovowo\nwɔwɔ ŋu hetrɔ ɖe Mawu gbɔ. Ke azɔ la, ame aɖe le mia dome si de ŋgɔ wu Yona\nboo gake miegbe be yewomaxɔ edzi ase o. 42 Fianyɔnu si tso Sheba la atsi tre ɖe\ndukɔ sia ŋu le ʋɔnudrɔ̃gbe eye wòabu fɔe, elabena exa ɖe Salomo ƒe nunya ta tso\ndidiƒe ke va egbɔ bena yease eƒe nufiamenyawo, ke azɔ ame aɖe si kɔ wu Salomo la\nle mia dome.\nMateo\n42\nGbɔgbɔ makɔmakɔ la ƒe tɔtrɔgbɔ\n(Luka 11:24-26)\n43 “Ne gbɔgbɔ vɔ̃ aɖe do go le ame aɖe me la, eyina gbedzi afi si wòtsana le ɣeyiɣi\naɖe sinu nɔa sitsoƒe dim, ke ne mekpɔ ɖeke o la, 44 ekema egblɔna be, ‘Matrɔ agayi\naƒe si me medo le la boŋ’ Ne etrɔ va la ekpɔna be aƒea me ɖigbɔlo, wokplɔ eme\nnyuie eye nu sia nu le ɖoɖo nu. 45 Ekema gbɔgbɔ vɔ̃ la yina ɖayɔa gbɔgbɔ vɔ̃ adre\nbubu siwo vlo wu eya ŋutɔ, eye wogena ɖe aƒea me nɔa afi ma. Esia wɔnɛ be amea\nƒe nɔnɔme vɔ̃ɖina wu tsãtɔ. Alea tututue wòanɔ na dzidzime vɔ̃ɖi siae.\nYesu ƒe fometɔ vavãwo\n(Marko 3:31-35, Luka 8:19-21)\n46 Esi Yesu ganɔ nu ƒom na ameha la, dadaa kple nɔviaŋutsuwo nɔ aƒea godo eye\nwonɔ didim be yewoaƒo nu kplii. 47 Ame aɖe gblɔe nɛ be, “Dawò kple nɔviwò\nŋutsuwo le egodo le didim be yewoƒo nu kpli wò.” 48 Yesu bia amea be, “Ame kae\nnye danye eye ame kawoe nye nɔvinyeŋutsuwo?” 49 Azɔ edo esi ɖe nusrɔ̃lawo gbɔ\ngblɔ bena, “Mikpɔ ame siawo ɖa! Woawoe nye danye kple nɔvinyeŋutsuwo.” 50 Eyi\nedzi be, “Ame si le Fofonye si le dziƒo la ƒe lɔlɔ̃nu wɔm lae nye danye, nɔvinyeŋutsu\nkple nɔvinyenyɔnu.”\nLododo le nukuwula ŋuti\n(Marko 4:1-9, Luka 8:4-8)\n13 Gbe ma gbe Yesu do go tso aƒea me yi ɖanɔ anyi ɖe ƒua nu. 2 Ameha gã aɖe\nMateo\n43\ngaƒo ƒu ɖe eŋu ale gbegbe be ege ɖe ʋu aɖe me eye wòyi ɖe ƒua dzi vie bɔbɔ nɔ anyi\nke ameha la tɔ ɖe ƒua ta. 3 Egblɔ nya geɖewo na wo to lododo me be, “Agbledela\naɖe yi nuku wu ge. 4 Esi wònɔ nukua wum la, ɖewo ge ɖe mɔ to eye xeviwo va fɔ\nwo mi. 5 ɖewo hã ge ɖe kpenyigba dzi afi si ke sue aɖe ko nɔ, nuku siawo tsi\nvlɔvlɔvlɔ, 6 gake esi ŋdɔ ʋu ɖe wo dzi la, woyrɔ eye woku elabena woƒe kewo mede\nto o. 7 Nuku bubuwo ge ɖe ŋu me, eye ŋu vu tsyɔ wo dzi woku. 8 Ke nuku aɖewo\nhã ge ɖe anyigba nyuitɔ la dzi, eye womie tsi hetse ku geɖewo, ɖewo tse blaetɔ̃,\nbubuwo tse blaade eye ɖewo hã tse alafa. 9 Ne tosenu li na mi la, mise nya siawo.”\nLododo la ƒe taɖodzinu\n(Marko 4:10-12, Luka 8:9-10)\n10 Eƒe nusrɔ̃lawo va egbɔ va biae bena, “Nu ka ta ɣesiaɣi ko nènɔa nu fiam amewo\nto Lododo me ɖo?”\n11 Eɖe eme na wo bena woawo nusrɔ̃lawo koe wona mɔnukpɔkpɔ be woanya\nnu si dziƒofiaɖuƒe la nye, ke womene mɔnukpɔkpɔ sia ame bubuwo o.\n12 Ame si si nu le la, eyae woana nui ale be nu si le esi la nasɔ gbɔ ɖe dzi, ke\name si si nu mele o la, sue si le esi hã la woaxɔe le esi woatsi asi ƒuƒlu 13 Nu sia tae\nmetsɔa lododo fia nu amewoe ɖo be, tɔgbɔ be woanɔ nua kpɔm hã la womakpɔe\nadze sii o, eye woanɔ esem gake womase egɔme o.\n14 “Nya sia wu nyagblɔɖila Yesaya ƒe nyagblɔɖi sia nu bena, ‘Wosea nya, ke\nwomesea egɔme o, wokpɔa nu, ke womedzea si nu si wokpɔ la o! 15 Elabena woƒe\ndziwo ku atri hedo kpeɖi, woƒe towo hã tri, eye woŋe aɖaba ƒu nu siwo wokpɔ la\ndzi, 16 elabena womekpɔa nu alo sea nu gɔme ale be woagatrɔ ɖe Mawu ŋu eye\nMateo\n44\nmada gbe le wo ŋu o,’ ke woyra miawo ya ƒe ŋkuwo kple towo, elabena wokpɔa nu\neye wodzea sii, wosea nya eye wosea egɔme. 17 Mawuvɔ̃la geɖewo kple nyagblɔɖila\ngeɖewo di vevie bena yewoakpɔ nu siwo kpɔm miele eye yewoase nya siwo sem\nmiele gake womete ŋui o.\nYesu ɖe lododo tso nukuwula ŋu gɔme\n(Marko 4:13-20, Luka 8:11-15)\n18 “Lo si medo tso nukuwula ŋuti la ƒe gɔmeɖeɖee nye si! 19 Anyigba alo mɔto afi\nsi nuku aɖewo ge ɖo la, nye ame aɖe ƒe dzi. Ame sia sea nyanyui la tso mawufiaɖuƒe\nla ŋuti gake mesea egɔme o, ale Satana vana eye woɖea nyanyui la le eƒe dzi me. 20\nKpenyigba lae nye ame si sea nyanyui la eye eƒe dzi xɔnɛ kple dzidzɔ, 21 gake dzi\nsia meli ke o, ale be mawunya la meƒoa ke ɖe to o, ale le ɣeyiɣi ʋee aɖe ko megbe\nnenye be fukpekpe kple yometiti va la, eƒe xɔse nu tsina eye wòdea megbe. 22\nAnyigba si dzi yɔ kple ŋuve lae nye ame si sea mawunya la gake dzitsitsi ɖe\nxexemenuwo kple kesinɔnuwo ŋu hea eƒe susu ɖa tso mawunya la gbɔ, eya ta metsea\nku aɖeke na Mawu o. 23 Anyigba nyui lae nye ame si ƒe dzi sea mawunya la eye\nwòsea egɔme , eye eya hã yina ɖakplɔa ame blaetɔ̃, blaade alo alafa ɖeka bubu gɔ̃ hã\nvana dziƒofiaɖuƒea mee.”\nLododo le gbe wuwluiwo ŋuti\n24 Lo bubu si Yesu gado hãe nye esi, “Dziƒofiaɖuƒe la le abe ame si ƒã bli ɖe eƒe\nagble me ene. 25 ke esi wòmlɔ anyi le zã me la, eƒe futɔ va ƒã gbeku vɔ̃wo ɖe bliawo\ndome. 26 Esi bliawo de asi tsitsi me la, gbeku vɔ̃awo hã tsi kpli wo.\nMateo\n45\n27 Agblea dzi kpɔlawo va agbletɔ la gbɔ va biae be, ‘Aƒetɔ, alo menye nuku\nnyui nèƒã ɖe wò abɔ me oa? Afi ka gbeku vɔ̃ siawo tso?\n28 “Agbletɔ la ɖo eŋu na wo bena, ‘Futɔ aɖe kokokoe wɔ nenem nu sia.’\n“Agbledzikpɔlawo biae bena, ‘Ekema miho gbeku vɔ̃awo ƒu gbe mahã?’\n29 “Eɖo eŋu na wo bena, ‘Gbeɖe, migawɔe o, ne miebe yewoaho gbeku\nvɔ̃awo la, miaho blia hã. 30 Eya ta mina wo katã natsi aduadu va se ɖe nuŋeɣi,\nekema mana nuŋelawo naho gbekuawo atɔ dzo wo, eye woatsɔ bli la akɔ ɖe nye ava\nme!’”\nLododo le logoku kple amɔ ʋaʋã ŋuti\n(Marko 4:30-32, Luka 13:18-21)\n31 Lo bubu si wògado na wo lae nye esi: “Dziƒofiaɖuƒe la le abe ʋuti ƒe ku si nye\natikutsetse suetɔ kekeake si wodo ɖe anyigba tume ene. 32 Togbɔ be enye atiku\nsuetɔ wu le atikuwo dome hã la, ne etsi la, eva zua ati gã si ƒoa atiwo katã ta, eye\nxeviwo va wɔa atɔ ɖe eme hekpɔa gbɔdzɔe.”\n33 Yesu yi edzi kple lododo bubu be: “Dziƒofiaɖuƒe la ɖi nyɔnu si le\nyevubolo wɔm. Ekua yevubolowɔ la ɖe sinu eye wòtsɔa nuʋãnu dea eme henyemanɛ\nva se ɖe esime yevubolomɔ la hona.”\nLododowo ŋudɔwɔwɔ\n(Marko 4:33-34)\n34 Yesu wɔa lododo ŋutidɔ zi geɖe nenye be wòle nu ƒom na amewo, ne ele nu ƒom\nna wo la, edoa lo ɖeka teti na wo kokoko. 35 Elabena wogblɔ nya ɖi bena,\nMateo\n46\n“Maƒo nu to lododowo me eye maɖe nu ɣaɣla siwo li tso gɔmedzedzea me ke la\ngɔme.”\nLododo le gbe wuwliwo ŋuti gɔmeɖeɖe\n36 Azɔ egblẽ ameha la ɖe kpɔa godo eye wòga ɖe aƒea me. Eƒe nusrɔ̃lawo va egbɔ\ngblɔ bena, “ɖe lo si nèdo tso bligble kple gbeku vɔ̃wo ŋuti me na mi”\n37 Egblɔ na wo bena, “Enyo, maɖe egɔme na mi. Nyee nye agbledela si ƒã bli\nɖe nye agble me. 38 Agble lae nye xexeame, eye bli lae nye ame si le mawufiaɖuƒe\nla me, ke gbeku vɔ̃ɖia woe nye dzimaxesetɔwo. 39 Futɔ si ƒã gbeku vɔ̃wo ɖe blia me\nlae nye Satana, nuŋeɣi lae nye xexeame ƒe nuwuwu, eye nuŋelawoe nye\nmawudɔlawo.\n40 “Le alobalo sia me la, woɖe gbeku vɔ̃ɖiawo ɖe aga eye wotɔ dzo wo,\nnenema ke wòanɔ le xexeame ƒe nuwuwu. 41 Madɔ nye dɔlawo ɖa eye woaƒo ame\nvɔ̃ɖiwo kple nuɖianuwo katã nu ƒu, aɖe wo ɖa le mawufiaɖuƒe la me, 42 woatsɔ wo\naƒu gbe ɖe kpodzo me eye woafia kolikoli. Afi sia avifafa kple aɖukliɖuɖu ade dzi le\nbobobo. 43 Ke ame dzɔdzɔewo aklẽ abe ɣe ene le wo Fofo ƒe Fiaɖuƒe la me. Ame si\ntosenu li na la nese nya siawo.\nLododo le kesinɔnu ɣaɣla kple kpexɔasi ŋuti\n44 “Dziƒofiaɖuƒea le abe kesinɔnu aɖe si ŋu ame aɖe va ke ɖo le anyigba aɖe me\nene. Eye le dzidzɔ si wòkpɔ le kesinɔnu sia ŋuti ta la, edzra nu sia nu si le esi bena\nyeakpɔ ga atsɔ ƒle anyigba sia kple kesinɔnua katã.\n45 “Megale egblɔm na mi be, dziƒofiaɖuƒe la ɖi dzonusitsala si le dzonu\nMateo\n47\nnyuiwo dim be yeaƒle adzra. 46 Eva kpɔ dzonu aɖe si xɔ asi ŋutɔ eya ta eyi ɖadzra\nnu siwo katã le esi la eye wòƒle dzonu sia.\nLododo le ɖɔ ŋuti\n47 Dziƒofiaɖuƒe la ga sɔ kple tɔƒodela aɖe si da asabu ɖe tɔme, eye wòɖe lã\nvovovowo, ɖuɖuawo kple maɖumaɖuawo siaa. 48 Esi wòhe asabua va gotae la, enɔ\nanyi tia lã ɖuɖuawo ɖe afi ɖeka, ke esiwo womeɖuna o la, etsɔ wo ƒu gbe. 49 Alea\ntututu wòanɔ le xexeame ƒe nuwuwu hã, mawudɔlawo ava ma ame vɔ̃ɖiwo ɖa tso\name dzɔdzɔewo gbɔ 50 woatsɔ ame vɔ̃ɖiwo aƒu gbe ɖe dzo mavɔ me, afi si avifafa\nkple aɖukliɖuɖu geɖe anɔ.”\nKesinɔnu yeyeawo kple xoxoawo\n51 Azɔ ebia nusrɔ̃lawo be, “Miese nya siawo gɔmea?” Woɖo eŋu be: “Ẽ, miese wo\ngɔme.”\n52 Ale wòɖo eŋu na wo bena, “Eya ta sefiala ɖe sia ɖe si wofia nui tso\ndziƒofiaɖuƒe la ŋuti la, le abe aƒetɔ aɖe si ɖe eƒe kesinɔnu yeye kple xoxoa siaa do\ngoe tso eƒe nudzraɖoƒe ene.”\nNugbegbe le Yesu ŋu le Nazaret\n(Marko 6:1-6, Luka 4:16-30)\n53 Esi Yesu wu Lo siawo dodo nu la, edzo le afi ma, 54 etrɔ yi fofoawo de, eye\nwòfia nu le woƒe ƒuƒoƒe, ke ewɔ nuku na wo ŋutɔ. Wobia be, “Afi ka ame sia xɔ\nnunya kple nukunu gã siwo wɔm wòle tsoe mahã?\nMateo\n48\n55 ɖe menye esiae nye atikpala la ƒe viŋutsu oa? ɖe menye dadaa ŋkɔe nye\nMaria eye nɔviaŋutsuwoe nye Yakobo, Yosef, Simɔn kple Yuda oa? 56 ɖe\nnɔvianyɔnuwo katã mele mía dome oa? Ekema afi ka gɔ̃e ŋutsu sia kpɔ nu siawo\nkatã tsoe?” 57 Ale wokpɔ nuɖiaɖia le eŋu.\nKe Yesu gblɔ na wo be, “Wodea bubu nyagblɔɖila ŋu le afi sia afi negbe le\neya ŋutɔ ƒe dume kple eya ŋutɔ ƒe aƒeme ko.”\n58 Ale mewɔ nukunu geɖewo le afi ma o le woƒe dzimaxɔse ta.\nTatsotso le Yohanes nu\n(Marko 6:14-29, Luka 9:7-9)\n14 Fia Herodes se Yesu ŋkɔ 2 ale wògblɔ na eƒe amewo bena, “Edze ƒã be\nYohanes Mawutsidetanamelae gagbɔ agbe, eya tae wòte ŋu le nukunu geɖe siawo\nwɔm.” 3 Azɔ la Herodes na wolé Yohanes eye woblae de gaxɔme, le Herodia nɔvia\nFilipo srɔ̃ ta, 4 elabena Yohanes he nya ɖe Herodes ŋu be menyo be wòaxɔ nɔvia\nFilipo srɔ̃ aɖe o. 5 Herodes di be yeawu Yohanes gake enɔ vɔvɔ̃m be ʋunyaʋunya\nava dzɔ elabena amewo katã xɔe se be Yohanes nye nyagblɔɖila.\n6 Gbe ɖeka la, Herodes nɔ dzigbe ŋkeke ɖum, eye Herodia ƒe vinyɔnuvi va\nɖu ɣe le amekpekpeawo ŋkume. Eƒe ɣeɖuɖu nyakpɔ na Herodes ŋutɔ, 7 eya ta edo\nŋugbe be yeana nu sia nu si nyɔnuvi la abia ye lae. 8 Nyɔnuvia bia dada nu si\nwòabia. Dada gblɔ nɛ be nebia Yohanes Mawutsidetanamela ƒe ta. Ale wòva do ɖe\nfia gbɔ gblɔ nɛ be, “Mele Yohanes Mawutsidetanamela ƒe ta dim le agba me.”\n9 Nya sia te ɖe Fia la dzi ŋutɔ, gake le atam si wòka ta la, medi be yeaɖu\nMateo\n49\nŋukpe le eƒe amekpekpeawo ŋkume o, ale wòɖe gbe be woatso ta le Yohanes nu atsɔ\nvɛ.\n10 Ale woyi ɖatso ta le Yohanes nu le gaxɔ me, 11 tsɔ de agba me tsɔ vɛ na\nnyɔnuvia eye wòtsɔe yi na dadaa.\n12 Yohanes ƒe nusrɔ̃lawo se nya la eye woyi ɖaxɔ eƒe kukua heyi ɖaɖi.\nEmegbe woyi ɖaka nya la ta na Yesu.\nYesu nyi ame akpe atɔ̃\n(Marko 6:30-44, Luka 9:10-17, Yohanes 6:1-14)\n13 Esi Yesu se nya sia la eya ɖeka ge ɖe ʋu aɖe me dzo le afi ma eye wòyi ɖaɣla\neɖokui ɖe teƒe tsoabo aɖe. Ke ameawo kpɔ afi si wòɖo tae, eya ta wo dometɔ\ngeɖewo tso kɔƒe vovovowo me to afɔ ti eyome.\n14 Ale esi wotrɔ va ƒua ta la ekpɔ be ame gbogbo aɖewo nɔ ye lalam. Woƒe\nnu wɔ nublanui nɛ ŋutɔ eya ta wòda gbe le dɔnɔ siwo le wo dome la ŋu.\n15 Esi zã nɔ dodom la eƒe nusrɔ̃lawo va egbɔ va gblɔ nɛ bena, “Afi sia la\ngbedzie, naneke meli ame naɖu o, evɔ la, fiẽ nuɖuɣi va yi xoxo, eya ta ɖe asi le\nameha la ŋu ne woayi kɔƒe siwo te ɖe afi sia ŋu la me aɖaƒle nuɖuɖu.”\n16 Yesu ɖo eŋu na wo bena, “Mehiã bena woayi aɖaƒle nuɖuɖu o, miawo\nmidi nuɖuɖu na wo woaɖu!”\n17 Nusrɔ̃lawo do ɣli gblɔ bena, “Nuka, abolo atɔ̃ kple tɔmelã eve pɛ koe le\nmia si le afi sia!”\n18 Yesu gblɔ na wo bena, “Mitsɔ wo vɛ.”\n19 Azɔ ebia tso ameha la si be woabɔbɔ nɔ anyi ɖe gbea dzi. Ale wòtsɔ\nMateo\n50\nabolo atɔ̃ kple tɔmelã evea, eye wòwu mo dzi hedo gbe ɖa ɖe edzi, emegbe eŋe wo\nme tsɔ na nusrɔ̃lawo bena woama na ameawo. 20 Ame sia ame ɖu nu ɖi ƒo nyuie.\nEye esi woƒo nuɖuɖu wuwlui mamlɛawo nu ƒu la woyɔ kusi wuieve sɔŋ. 21 Ame\nsiwo ɖu nua la ƒe xexlẽme nɔ ŋutsu akpe atɔ̃, nyɔnuwo kple ɖeviwo mele eme o.\nYesu zɔ ƒudzi\n(Marko 6:45-52, Yohanes 6:15-21)\n22 Le esia megbe la Yesu gblɔ na nusrɔ̃lawo bena woage ɖe ʋua me atso ƒua, ke ye\nla yeanɔ anyi ado mɔ ameha la woayi aƒeme. 23 Esi wòdo mɔ ameawo wodzo vɔ la,\neya ɖeka yi togbɛawo dzi be yeado gbe ɖa. Enɔ afi ma hafi zã do, 24 ke afi si\ntɔdziʋu la ɖo la didi tso gota gbɔ eye ƒutsotsoewo nɔ enyamam elabena ya nɔ ƒoƒom\nhenɔ ʋu la kpem.\n25 Anɔ abe fɔŋli ga ene me lɔƒo ene la, Yesu zɔ ƒua dzi yina wo gbɔ. 26 Esi\nnusrɔ̃lawo kpɔe wònɔ ƒua dzi zɔm la, ŋɔ dzi wo, tete wodo ɣli kple vɔvɔ̃ be, “ŋɔlie.”\n27 Yesu ƒo nu na wo enumake eye wòde dzi ƒo na wo gblɔ bena, “Nyee,\nmigavɔ̃ o miaƒe dzi nedze eme.”\n28 Petro gblɔ nɛ bena, “Aƒetɔ, nenye wòe tututu la, na nye hã mazɔ tsia dzi\nava gbɔwò.”\n29 Yesu gblɔ nɛ be, “Enyo, zɔ va.” Ale Petro ɖi ɖe tsia me le ʋua xa eye\nwòzɔ tsia dzi ɖo ta Yesu gbɔ. 30 Ke esi wònye kɔ kpɔ ale si ƒutsotsoeawo nɔ\nnyanyrãm la, vɔvɔ ɖoe eye wode asi to yiyi me. Ale wòdo ɣli sesῖe be, “Aƒetɔ,\nɖem!”\n31 Yesu do asi ɖa enumake eye wòhee ɖe go. Azɔ egblɔ nɛ bena, “O, wò\nMateo\n51\nxɔse ʋeetɔ, nu ka tae nèke ɖi mahã?”\n32 Esi ame eveawo ge ɖe ʋua me ko la, yaa tɔ te zi ɖeka.\n33 Nusrɔ̃la mamlɛawo ƒe nu ku eye woƒe mo wɔ yaa, ale wogblɔ nɛ bena,\n“Mawu Vie nènye vavã!”\nYesu da gbe le dɔlélawo ŋu le Genezaret\n(Marko 6:53-56)\n34 Azɔ wova ɖi go ɖe Ganezaret nyigba dzi. 35 Woƒe vava ɖi hoo le dua katã me.\nAmewo nɔ tsatsam nɔ gbeƒã ɖem be amewo nakplɔ woƒe dɔnɔwo vɛ wòada gbe le\nwo ŋu. 36 Dɔnɔ aɖewo va ɖe kuku na Yesu be yewoaka asi eƒe awu to ko, eye ame\nsiwo katã ka asi eƒe awu to la kpɔ dɔyɔyɔ.\nLe asimaklɔmaklɔ ƒe kɔnu la ŋuti\n(Marko 7:1-23)\n15 Farisitɔ aɖewo kple agbalẽfialawo hã tso Yerusalem va bena yewoalé nya\naɖewo kpɔ kple Yesu.\n2 Wobiae bena, “Nu ka tae wò nusrɔ̃lawo mewɔna ɖe mí Yudatɔwo ƒe blema\nkɔnuwo dzi o? Womewɔ kɔnu si míewɔna heklɔa asi le ɖoɖo tɔxɛ aɖe nu hafi ɖua nu\no.” 3 Yesu ɖo eŋu na wo bena, “Miawo hã nu ka tae miaƒe kɔnuwo tsi tre ɖe Mawu\nƒe sewo ŋuti ɖo? 4 Le kpɔɖeŋu me, Mawu ƒe se gblɔ bena, ‘Bu fofowò kple dawò,\name si tsi tre ɖe edzilawo ŋuti la ku kee wòaku.’ 5 Ke miawo miegblɔ bena, ne ame\naɖe gblɔ na fofoa alo dadaa be, ‘Nu si ke matsɔ akpe ɖe ŋutiwòe la, metsɔe wɔ\nMateo\n52\nadzɔgbeɖeɖe ƒe nunanae na Mawu, 6 megahiã be wòatsɔe ade bubu fofoa ŋuti o. Ale\nmiegbe Mawu ƒe nya dzi wɔwɔ be mialé miawo ŋutɔ ƒe nuɖoanyiwo me ɖe asi. 7 Mi\nalakpanuwɔlawo! Yesaya gblɔe ɖi nyuie le mia ŋuti bena, 8 Ame siawo le buyem\nkple woƒe nuyiwo, gake woƒe dziwo te ɖa xaa tso gbɔnye. 9 Viɖe aɖeke mele woƒe\nsubɔsubɔ ŋuti o, elabena wofiaa woawo ŋutɔ ƒe se siwo wowɔ la eye woɖe asi le\nMawu ƒe sewo ŋuti.’”\n10 Yesu yɔ ameha la eye wògblɔ na wo bena, “Miɖo to nya si gblɔ ge mala\nbe miase egɔme nyuie. 11 Menye nu si nèɖuna lae wɔa wò ame makɔmakɔ o! Ke\nboŋ nu si nèbuna kple nu si nègblɔna lae.”\n12 Nusrɔ̃lawo va biae be, “Ènya be nya si nègblɔ la ve dɔme na Farisitɔwo\nŋutɔa?\n13 Yesu ɖo eŋu na wo bena, “Ati sia ati si Fofonye si le dziƒo la me do o la\nwoahoe kple ke. 14 Miɖe asi le wo ŋuti! Mɔfiala ŋkuagbãtɔwo wonye. Ne ŋkuagbãtɔ\nle ŋkuagbãtɔ kplɔm la, wo kpakple eve la woayi aɖa dze agame.”\n15 Petro biae be wòaɖe nu si wòwɔnɛ be menye nu si ame ɖuna lae nana\nwòzua ame makɔmakɔ o la me na yewo.\n16 Yesu biae bena, “Ke miawo hã miese nya sia gɔme oa? 17 Mienyae bena\nnu si ame ɖuna la toa eƒe dɔkaviwo me eye wodenɛ le nugodo oa? 18 Nya vloe doa\ngo tso egblɔla ƒe dzi me eye wòƒoa ɖi amea. 19 Elabena ame ƒe dzi mee susu\nvɔ̃ɖiwo, hlɔ̃dodo, ahasiwɔwɔ, matrewɔwɔ, fififi, aʋatsokaka kple ameŋugbegblẽ\ndoago tsona. 20 Nu siawoe ƒoa ɖi ame, ke ne mèwɔ asikɔklɔ ƒe kɔnua hafi ɖu nu o la\nmaƒo ɖi wò o!”\nMateo\n53\nKanan nyɔnu la ƒe xɔse\n(Marko 7:24-30)\n21 Yesu dzo le nuto ma me eye wòzɔ mɔ kilometa blaenyi sɔŋ yi Tiro kple Sidɔn\nnutowo me.\n22 Kanan nyɔnu aɖe si le afi ma va egbɔ va ɖe kuku nɛ vevie bena, “O,\nAƒetɔ, Fia David Vi, kpɔ nye nublanui! Gbɔgbɔ vɔ̃ ge ɖe vinye nyɔnuvi me eye\nwòwɔa fui ɣesiaɣi.” 23 Ke Yesu meɖo nya aɖeke ŋu nɛ o, mekpe kpe dee hã o. Eƒe\nnusrɔ̃lawo va ƒoe ɖe enu kura be nenyae wòadzo. Wogblɔ bena, “Gblɔ nɛ be nedzo,\nelabena eƒe ɣlidodo le tome vem na mí.”\n24 Yesu gblɔ na nyɔnua be, “ɖe wodɔm be mava ɖe Yudatɔwo ɖeɖe ko.”\n25 Ke nyɔnua te ɖe eŋu kpokploe hede ta agu nɛ gaɖe kuku nɛ be, “Aƒetɔ, vɛ\nnunye ko!”\n26 Yesu gblɔ nɛ be, “Menyo be maxɔ nuɖuɖu le ɖeviwo si atsɔ na avuwo o.”\n27 Nyɔnua ɖo eŋu be, “Ẽ, Aƒetɔ, ele eme nenema, gake avuvi siwo le kplɔ̃ te\nla ɖua abolo wuwlui siwo gena ɖe anyigba tso woƒe aƒetɔ ƒe kplɔ̃ dzi.”\n28 Yesu gblɔ nɛ bena, “Nyɔnu, wò xɔse lolo ŋutɔ! Nu si dim nèle la neva\neme na wò”, eye enumake eƒe vinyɔnuvi la ƒe lãme sẽ.\nYesu yɔ dɔ dɔléla geɖewo\n29 Yesu trɔ yi Galilea ƒua nu azɔ eye wòyi ɖanɔ togbɛ aɖe si le afi ma lɔƒo la dzi. 30\nAmeha gã aɖe nye zi va ƒo ɖe edzi le afi sia. Wokplɔ dɔnɔ siwo nye lãmetututɔwo,\nŋkunɔwo, aɖetututɔwo, nuwɔametɔwo kple dɔ bubu ƒomevi geɖe lélawo vɛ nɛ eye\nwòyɔ dɔ wo katã. 31 Enye nu wɔnuku blibo! Aɖetututɔwo nɔ nu ƒom kple\nMateo\n54\ndzidzɔ, ame siwo ƒe abɔ kple atawo menyo o gaɖo nɔnɔme nyui me, tekunɔwo alo\nbafawo nɔ kpo tim nɔ yiyim, eye ŋkuagbãtɔwo nɔ nu kpɔm nyuie! Nyateƒe ameha gã\nla ƒe nu ku eye wokafu Israel ƒe Mawu la.\nYesu nyi ame akpe ene\n(Marko 8:1-10)\n32 Azɔ Yesu yɔ eƒe nusrɔ̃lawo va egbɔ gblɔ na wo bena, “Ame gbogbo siawo ƒe nu\nwɔ nublanui nam ŋutɔ. ŋkeke etɔ̃e nye esia wole yonyeme eye nuɖuɖu hã vɔ le wo\nsi. Nyemedi be maɖo wo ɖe aƒeme dɔmeɣee o, elabena ŋuzi atsɔ wo le mɔ dzi.”\n33 Nusrɔ̃lawo biae be, “Afi kae míakpɔ nuɖuɖu le, le dzogbe afi sia ana ame\ngbogbo siawo?”\n34 Yesu gabia wo bena, “Abolo nenie susɔ ɖe mia si?” Woɖo eŋu be, “Abolo\nadrẽ kple lã vi aɖe koe susɔ.”\n35 Yesu gblɔ na ameha la be woanɔ anyi ɖe anyigba, 36 etsɔ abolo adrẽa kple\ntɔmelãwo eye wòda akpe na Mawu ɖe wo ta, emegbe la, eŋe wo me kakɛkakɛ, hetsɔ\nna nusrɔ̃lawo be woama na ameawo. 37 Wo katã woɖu nu ɖi ƒo, eye nusrɔ̃lawo ƒo ƒu\nabolo kakɛ siwo susɔ la ɖe kusi adrẽ me, woyɔ fũ. 38 Ame siwo ɖu nua la ƒe\nxexlẽme le ŋutsu akpe ene, nyɔnuwo kple ɖeviwo mele eme o.\n39 Azɔ edo mɔ ameha la, eye wòɖo ʋu la tso ƒua heyi Magadan nutowo me.\nMateo\n55\nFarisitɔwo kple Zadukitɔwo bia dzesi\n(Marko 8:11-13, Luka 12:54-56)\n16 Gbe ɖeka la, Farisitɔwo kple Zadukitɔwo va bena yewoado Yesu kpɔ, wobia\ntso esi be wòana dzesi yewo tso dziƒo. 2 Yesu gblɔ na wo be, “Miawo la nenye be\nfiẽ ɖo la miegblɔna be, ‘Yame akɔ elabena yame biã’, 3 eye le ŋdi miegblɔna be,\n‘Egbe ahom atu elabena akpɔ̃ ɖo eye yame biã.’ Mienyaa ale si miaɖe dziƒo ƒe\nnɔnɔme gɔme, gake mietea ŋu dzea si ɣeyiɣiwo ƒe dzesiwo o. 4 Dzidzime vɔ̃ɖi\nwɔahasi sia le nukunu ƒe dzesi dim, ke womawɔ ɖeke na wo o negbe Yona ƒe dzesi\nla ko.” Ale Yesu gblẽ wo ɖi eye wòdzo.\nFarisitɔwo kple Zadukitɔwo ƒe amɔʋãnu\n(Marko 8:14-21)\n5 Wogatso ƒua yi ɖe go kemɛ dzi, ke nusrɔ̃lawo ɖo ŋku edzi le afi sia be yewomeƒle\nnuɖuɖu ɖe asi o. 6 Yesu xlɔ̃ nu wo veviẽ gblɔ bena, “Mikpɔ nyuie le Zadukitɔwo\nkple Farisitɔwo ƒe amɔʋãnu ŋuti.”\n7 Nusrɔ̃lawo bu be nuɖuɖu si yewometsɔ ɖe asi o tae wògblɔ nya siawo ɖo.\n8 Ke Yesu ya nya nu si ŋuti bum wole ale wògblɔ na wo bena, “O! Mi xɔse\nʋeetɔwo! Nu ka ta miele nu xam be yewometsɔ nuɖuɖu ɖe asi o? 9 Nu ka wɔ miate\nŋu ase nu gɔme o? Mieɖo ŋku edzi be menyi ame akpe atɔ̃ kple abolo atɔ̃ eye esi\nsusɔ la yɔ kusiwo oa? 10 Esi menyi ame akpe ene ɖe, mieɖo ŋku edzi be abolo\ngbogbo aɖe gasusɔ oa? 11 Aleke wɔ miedze sii kpɔ bena menye nuɖuɖu ŋutie mele\nnu ƒom le o? Megale egblɔm na mi be, “Mikpɔ nyuie le Farisitɔwo kple Zadukitɔwo\nMateo\n56\nƒe amɔʋanu ŋuti.”\n12 Ke azɔ la wose nu si wòwɔnɛ be amɔʋãnu la gɔme, eyae nye alakpanu\nsiwo Farisitɔwo kple Zadukitɔwo nɔa fiafiam la.\nPetro ʋu Yesu me\n(Marko 8:27-30, Luka 9:18-21)\n13 Esi Yesu kple eƒe nusrɔ̃lawo va ɖo Kaisarea Filipi la, ebia eƒe nusrɔ̃lawo bena,\n“Ame kae amewo le gbɔgblɔm be menye?”\n14 Woɖo eŋu nɛ be, “Ame aɖewo gblɔ be Yohanes Mawutsidetanamela\nnenye. ɖewo be Eliyae nènye bubuwo hã be Yeremia alo nyagblɔɖila xoxoawo\ndometɔ ɖekae nènye.”\n15 Azɔ ebia nusrɔ̃lawo be, “Ke miawo ya ɖe, ame kae miebu be menye?”\n16 Simɔn Petro ɖo eŋu nɛ be, “Wòe nye Kristo, Mesia la, kple Mawu gbagbe\nla ƒe Vi.”\n17 Yesu gblɔ nɛ bena, Mawu ne yra wò, Simɔn Yona vi. Elabena Fofonye si\nle dziƒo la ŋutɔe ɖe nu sia fia wò, ke menye amegbetɔ aɖeke gbɔe wòtso o. 18 Nye\nhã mele egblɔm na wò bena, Wòe nye petro si gɔmee nye kpe eye nenem kpe\ngbadza sia dzie maɖo nye hame la anyi ɖo, eye tsiẽƒe ƒe ŋusẽwo gɔ̃ hã mate ŋu aɖu\nedzi o. 19 Matsɔ dziƒofiaɖuƒe la ƒe safuiwo na wò, ale be ʋɔ siwo nàtu le anyigba dzi\nafii la woanɔ tutu le dziƒo, eye ʋɔ siwo nàʋu le anyigba dzi la woanɔ ʋuʋu le dziƒo.”\n20 Ke Yesu de se na nusrɔ̃lawo vevie bena womegagblɔe na ame aɖeke be\nyee nye Mesia la o.\nMateo\n57\nYesu gblɔ nya tso eƒe ku kple tsitretsitsi ŋu zi gbãtɔ\n(Marko 8:31-9:1, Luka 9:22-27)\n21 Tso azɔ dzi heyi la, Yesu ƒoa nu na eƒe nusrɔ̃lawo tso eƒe Yerusalem yiyi kple\nnusiwo adzɔ ɖe edzi le afi ma la ŋuti. Egblɔ na wo bena, le Yerusalem la, Yudatɔwo\nƒe Osɔfogãwo, agbalẽfialawo kple dumemegãwo awɔ fu ye eye woawu ye gake le\nŋkeke etɔ̃a gbe la, yeafɔ ɖe tsitre.\n22 Esi Yesu gblɔ nya sia vɔ la, Petro ɖe kpɔe, eye wògblɔ nɛ bena, “Mawu\nneɖe agba sia ɖa le dziwò, nu siawo madzɔ ɖe dziwò gbeɖe o!”\n23 Yesu trɔ ɖe Petro ŋuti gblɔ nɛ bena, “Te ɖa le gbɔnye, Satana! Èle mɔ vɔ̃ɖi\naɖe trem nam. Èle nya sia gblɔm tso amegbetɔ ƒe nukpɔkpɔ nu, ke menye le ale si\nMawu ɖoe la nu o.”\n24 Le esia megbe la Yesu gblɔ na nusrɔ̃lawo bena, “Ne ame aɖe di be yeadze\nyonyeme vavã la, ekema negbe nu le eɖokui gbɔ ne wòatsɔ eƒe atitsoga adze yonye\nme. 25 Elabena ame si lɔ̃a eƒe agbe eye wòtia eƒe agbe yome le ŋutilã me la, abui, ke\name si ɖe asi le eƒe agbe ŋu fãa ɖe tanye la, akpɔ agbe mavɔ. 26 Viɖe kae wòanye na\nmi nenye be xexeame katã zu mia tɔ gake agbe mavɔ la bu ɖe mi? Nu kae le xexe\nsia me si agasɔ kple agbe mavɔ? 27 Nye Amegbetɔ Vi la mava kple nye dɔlawo le\nFofonye ƒe ŋutikɔkɔe me eye madrɔ̃ ʋɔnu ame sia ame ɖe eƒe nuwɔnawo nu. 28 Eye\nmia dometɔ aɖewo siwo le tsitre ɖe afi sia la, anɔ agbe akpɔm mava kple nye\nFiaɖuƒe la.”\nMateo\n58\nYesu trɔ eƒe nɔnɔme le to dzi\n(Marko 9:2-13, Luka 9:28-36)\n17 Le ŋkeke ade megbe la Yesu kplɔ Petro, Yakobo kple nɔvia Yohanes ɖe asi\nwoyi to kɔkɔ aɖe dzi. Teƒe sia zi ɖoɖoe nyuie. 2 Le toa dzi la, Yesu ƒe dzedzeme trɔ\nenumake. Eƒe mo de asi keklẽ me abe ɣe ene, eƒe awu fu tititi abe kekeli ene. 3\nKasia Mose kple Eliya va do ɖe egbɔ eye wonɔ dze ɖom kplii. 4 Petro gblɔ na Yesu\nbena, “Aƒetɔ, enyo ŋutɔ be míele afi sia! Ne èlɔ̃ la na míawɔ agbadɔ etɔ̃, ɖeka nanye\ntɔwò ɖeka nanye Mose tɔ, ɖeka nanye Eliya hã tɔ.”\n5 Esi wònɔ nya sia gblɔm la alilikpo keklẽ aɖe va tsyɔ wo dzi eye gbe aɖe ɖi\ntso alilikpoa me gblɔ be, “Ame siae nye Vinye si gbɔ nyemelɔ̃a nu le o, si dzea\nŋunye. Miɖo to eya amea.”\n6 Esi gbea nɔ ɖiɖim alea la, dzidzi ƒo nusrɔ̃la etɔ̃awo eye wotsyɔ mo anyi nɔ\ndzodzom nyanyanya. 7 Ke Yesu va wo gbɔ eye wòka asi wo ŋu gblɔ na wo bena,\n“Mitsi tre eye migavɔ̃ o.”\n8 Esi wofɔ mo dzi la, Yesu ɖeka ko wokpɔ.\n9 Le esime wonɔ ɖiɖim tso toa dzi la, Yesu de se na wo vevie be\nwomegagblɔ nu si teƒe wokpɔ la na ame aɖeke o, va se ɖe esime yeafɔ tso ame\nkukuwo dome hafi.\n10 Nusrɔ̃lawo biae be, “Nu ka tae Yudatɔwo ƒe Osɔfowo nɔa gbɔgblɔm\ngodoo be ale be Eliya nagava hafi Mesia la nava?”\n11 Yesu ɖo eŋu na wo be, “Ele eme nenema. Ele be Eliya nava aɖɔ nu sia nu\nɖo hafi Mesia la nava. 12 Eye le nyateƒe me la, Eliya gatrɔ va xoxo, gake amewo\nMateo\n59\nmekpɔe dzesii o, eya ta ame geɖewo wɔ funyafunyae. Nenema ke Amegbetɔ Vi la hã\nakpe fue le woƒe asi me.”\n13 Nusrɔ̃lawo kpɔe dze sii be Yohanes Mawutsitanamela ŋutie Yesu nɔ nu\nƒom le.\nGbedada le ŋutsuvi gbɔgbɔ vɔ̃ tɔ aɖe ŋu\n(Marko 9:14-29, Luka 9:37-43)\n14 Esi wova ɖo toa te la wokpɔ ameha gã aɖe wonɔ afi ma nɔ wo lalam. Enumake\nŋutsu aɖe do tso ameha la dome va dze klo ɖe Yesu kɔme gblɔ bena,\n15 “Aƒetɔ, kpɔ nublanui na vinye ŋutsuvi sia, ele kpeŋɔedɔ lém, eye wòle fu\nkpem nublanuitɔe, ne kpeŋɔedɔa dze edzi ɣeaɖewoɣi la, enana be wodzea dzo alo tsi\nme. 16 Mekplɔe vɛ na wò nusrɔ̃lawo gake womete ŋu da gbe le eŋu o.”\n17 Yesu ɖo eŋu gblɔ bena, “O! mi xɔse ʋee kple dzime sesẽ tɔwo. ɣekaɣie\nmanɔ anyi kpli mi ase ɖo? Mikplɔ ɖevi la vɛ nam!” 18 Yesu blu ɖe gbɔgbɔ vɔ̃ la ta\neye wòdo go le ɖevia me ale be eƒe lãme se enumake.\n19 Le esia megbe la nusrɔ̃lawo va bia Yesu dzaa bena, “Nu ka tae míawo\nmíete ŋu nya gbɔgbɔ vɔ̃a do goe o?”\n20 Yesu ɖo eŋu na wo bena, “Elabena xɔse ʋee aɖe koe le mia si. Ne miaƒe\nxɔse ɖe wòle abe bliku teti ene la anye ne miate ŋu agblɔ na to sia be, ‘Ho tso afi\nsia’ eye wòaho ayi teƒe bubu. Nanekewɔwɔ masesẽ na mi o. 21 Ke miate ŋu anya\ngbɔgbɔ vɔ̃ siawo ƒomevi o negbe ɖe miado gbe ɖa, atsi nu dɔ ko hafi.”\nMateo\n60\nYesu gblɔ nya tso eƒe ku kple tsitretsitsi ŋu zi evelia\n(Marko 9:30-32 , Luka 9:43-45)\n22 Esi wogaƒo wo ɖokuiwo nu ƒu le Galilea la, Yesu gblɔ na wo bena, “Wole\nAmegbetɔ Vi la de ge asi na amewo, 23 woawui, eye le ŋkeke etɔ̃a gbe la woafɔe ɖe\ntsitre.” Esia na nusrɔ̃lawo yɔ fũu kple nuxaxa.\nMawuxɔ me nudzɔdzɔ nana\n24 Esi Yesu kple eƒe nusrɔ̃lawo va ɖo Kapernaun la, gbedoxɔmenudzɔlawo, ame\nsiwo xɔa dratsima eve le ame sia ame si la va Petro gbɔ eye wobiae bena, “Miaƒe\nAƒetɔ menaa gbedoxɔme adzɔga oa?”\n25 Eɖo eŋu na wo bena, “Ẽ, enanɛ,” Ke esi Petro va ɖo aƒea me la, Yesue\nnye ame gbãtɔ si ƒo nu. Ebia Petro be, “Simon, ale ke nèsusu? Ame kawo sie\nanyigbadzifiawo xɔa adzɔga kple duga le, le dukɔmeviwo si loo, alo le ame bubuwo\nsi?”\n26 Petro ɖo eŋu nɛ bena, “Le ame bubuwo si.” Yesu yi edzi gblɔ nɛ bena,\n“Ekema mehiã be dukɔme viwo naxe adzɔga o.”\nAme kae nye gãtɔ le dziƒofiaɖuƒe la me?\n(Marko 9:33-37, Luka 9:46-48)\n18 Le ɣeyiɣi sia me la, nusrɔ̃lawo va Yesu gbɔ va biae be, “Ame kae nye gãtɔ le\ndziƒofiaɖuƒe la me?\n2 Yesu yɔ ɖevi sue aɖe va eɖokui gbɔ eye wòtsɔe ɖo nusrɔ̃lawo ŋkume. 3 Azɔ\nMateo\n61\negblɔ na wo be, “Ne ame aɖe metsri nu vɔ̃ eye wòtrɔ ɖe Mawu ŋu hexɔ edzi se abe\nɖeviwo ene o la mage ɖe dziƒofiaɖuƒe la me o. 4 Eya ta ame si bɔbɔ eɖokui abe ɖevi\nsue sia ene la, eyae age ɖe dziƒofiaɖuƒe la me. 5 Eye mia dometɔ si axɔ ɖevi aɖe abe\nesia ene le nye ŋkɔ me la, nyee nye ma wòxɔ. 6 Ke nenye be mia dometɔ aɖe ana\nɖevi sue siawo dometɔ aɖe nabu xɔse si le eme ɖe ŋunye la, anyo na ame ma wu ne\nwoatsɔ kpe gã aɖe atsi ɖe kɔ nɛ atsɔe aƒu gbe ɖe atsiaƒu me eye woano tsi aku boŋ.\nYesu ƒo nu le nuɖiaɖianana ŋu\n(Marko 9:42-48, Luka 17:1-2)\n7 Babaa na xexeame le nu siwo naa amewo wɔa nu vɔ̃ ta! Nu siawo ava eme tsã,\ngake babaa na ame si dzi woato ava! 8 Nenye wò asi alo afɔe nana be nèwɔa nu vɔ̃\nla, lãe ɖa ne nàtsɔe aƒu gbe. Anyo na wò be nàyi dziƒo kple asi alo afɔ lãlɛ wu be asi\neve kple afɔ eve nanɔ asiwò eye woatsɔ wò aƒu gbe ɖe dzo mavɔ me. 9 Nenye be wò\nŋkue nana be nèwɔa nu vɔ̃ la, hoe le etome ƒu gbe. Anyo na wò be nàyi dziƒo kple\nŋku ɖeka tsɔ wu be ŋku eve nanɔ asiwò, ke nàyi dzo mavɔ me.\nLododo le alẽ bubu la ŋuti\n(Luka 15:3-7)\n10 “Mikpɔ nyuie bena miagado vlo ɖevi sue siawo dometɔ aɖeke o elabena woƒe\nmawudɔlawo le Fofonye ŋkume le dziƒo ɣesiaɣi. 11 Amegbetɔ Vi la va be yeaɖe\name siwo bu\n12 “Nenye be alẽ alafa ɖeka le ame aɖe si eye ɖeka bu la ale ke wòawɔ? ɖe\nmagblẽ alẽ blaasieke-vɔ-asieke mamlɛawo ɖi ayi aɖadi ɖeka si bu le\nMateo\n62\ntogbɛwo dzi oa? 13 Eye nenye be wòkpɔ alẽa ɖe, makpɔ dzidzɔ manyagblɔ aɖe ɖe\neŋu tsɔ wu blaasieke-vɔ-asieke siwo le dedie le aƒe oa? 14 Nenema ke menye\nFofonye ƒe didi be ɖevi sue siawo dometɔ ɖeka pɛ hã nabu o.\nNɔvi si dze agɔ le dziwò\n(Luka 17:3)\n15 “Nenye be nɔviwò aɖe dze agɔ le dziwò la, yi egbɔ dzaa ne naɖe nu si wòwɔ la\nfiae. Nenye be ese eɖokui gɔme eye wòɖo to wò la, ekema èɖe nɔviwò sia ƒe agbe.\n16 Ke nenye be wògbe meɖo to wò o la, kplɔ nɔviwò bubu ɖeka alo eve ɖe asi ne\nmiayi egbɔ ake be ame sia wo naɖu ɖasefo na wò. 17 Nenye be wògbe esia hã la, tsɔ\nnya la yi na hamea, eye ne hamea tso afia na wò gake melɔ̃ ɖe edzi o la, ekema\nwoaɖee le hame. 18 Mele egblɔm na mi bena nu sia nu si miabla le anyigba dzi la,\nanɔ babla le dziƒo, eye nu sia nu si miatu le anyigba dzi la anɔ tutu le dziƒo.\n19 “Mele egblɔm na mi hã be
['Marc', '2 janvier 2016 admin Aucun commentaire Bible, évangile, ewe, Togo', 'NYANYUI LA ABE ALE SI MARKO ŊLɔE ENE\nKpɔkplɔyiɖeme :\nMarko nye ɖekakpui aɖe si nye Petro, ame si nye Yesu ƒe nusrɔ̃lawo dometɔ ɖeka la\nxɔlɔ̃. Eŋlɔ nu siwo dzi Petro ɖo ŋkui tso Yesu ŋuti nɛ la ɖe agbalẽa me. Meŋlɔ nya\naɖeke tso Yesu ƒe ƒome, dzidzi kple ɖevimenɔnɔ ŋu o, eye mete gbe ɖe Yesu ƒe\nnyagbɔgblɔwo dzi tututu o, ke boŋ ete gbe ɖe Yesu ƒe nuwɔwɔwo dzi. Eŋlɔ nya\ngeɖewo tso Yudatɔwo ƒe kɔnyinyiwo ŋu. Esia fia be eŋlɔ agbalẽa na ame siwo\nmenye Yudatɔwo o.\nEmenyawo 1. Yesu dze eƒe dɔwɔwɔ gɔme, 1:1-13\n2. Yesu ƒe dɔwɔwɔ le Galilea zi gbãtɔ, 1:14-3:6\n3. Yesu ƒe dɔwɔwɔ le Galilea zi evelia, 3:7-7:23\n4. Yesu ƒe dɔwɔwɔ le Galilea zi etɔ̃lia, 7 :24-9 :50\n5. Yesu tso Galilea yi Yerusalem, 10 :1-52\n6. Yesu ƒe dɔwɔwɔ le Yerusalem. eƒe fukpekpe kple ku, 11:1-16:8\n7. Yesu ƒe tsitretsitsi kple ɖokui ɖeɖefia, 16:9-20\nYohanes ɖe gbeƒã Kristo\nChapter 1\n(Mateo 3:1-12, Luka 3:1-9,15-17, Yohanes 1:19-28)\nYesu Kristo, si nye ɖela kple Mawu Vi la, ƒe nyanyui la ƒe gɔmedzedzee nye esi. 2\nAbe ale si woŋlɔe ɖi le Yesaya ƒe agbalẽ me ene be, “Madɔ nye dɔla ɖe ŋgɔwò be\nwòadzra wò mɔ la ɖo, 3 ame si ƒe gbe le ɖiɖim le gbea dzi be, ‘Midzra Aƒetɔ la ƒe\nmɔ ɖo, miwɔ eƒe mɔtatawo woanɔ dzɔdzɔe nɛ.’” 4 Yohanes Mawutsidetanamelae\nnye dɔla sia. Enɔ gbedzi eye wòfia amewo be woadzudzɔ nu vɔ̃ wɔwɔ eye woade\nmawutsi ta na wo abe nugbegbe le woƒe nu vɔ̃wo gbɔ ƒe dzesi ene. Ena wonya be ne\nwodzudzɔ nu vɔ̃ wɔwɔ eye wode mawutsi ta na wo la, Mawu atsɔ woƒe nu vɔ̃wo ake\nwo. 5 Ame geɖe ŋutɔ tso Yerusalem kple Yudea nutowo me yi gbea dzi, be\nyewoakpɔ Yohanes eye yewoase gbedeasi si wòtsɔ vɛ. Esi ame siawo ʋu woƒe nu\nvɔ̃wo me nɛ vɔ la, ede mawutsi ta na wo le Yɔdan tɔsisia me. 6 Wotɔ awu si\nYohanes do la kple kposɔfu eye wòtsɔ lãgbalẽlidziblaka bla awua dzii. Eƒe nuɖuɖu\nkoe nye ʋetsuviwo kple gbemenyitsi.\n7 Egblɔ na eƒe nyaselawo be, “Ame aɖe gbɔna kpui esi de ŋgɔ wum sãa.\nAmea deŋgɔ ale gbegbe be nyemedze be mabɔbɔ atu eƒe atokota ŋu ka gɔ̃ hã o. 8\nNye la tsi koe metsɔ de mawutsi ta na mii gake eya ade mawutsi ta na mi kple\nGbɔgbɔ Kɔkɔe la!”\nYohanes de Mawutsi ta na Yesu\n(Mateo 3:13-17, Luka 3:21-22)\n9 ɣemaɣi la, Yesu tso Nazaret le Galilea va Yohanes gbɔ eye Yohanes de mawutsi\nta nɛ le Yɔdan tɔsisia me. 10 Esi Yesu nɔ go dom tso tsia me la, ekpɔ be dziƒowo nu\nʋu eye Gbɔgbɔ Kɔkɔe, si nɔ akpakpa ƒe nɔnɔme me la nɔ ɖiɖim ɖe edzi. 11 Gbe aɖe\nhã ɖi tso dziƒo be, “Woe nye Vinye lɔlɔ̃a si ŋu mekpɔa ŋudzedze blibo le.”\nAbosam te Yesu kpɔ\n(Mateo 4:1-11, Luka 4:1-13)\n12 Enumake Gbɔgbɔ Kɔkɔe la kplɔe yi gbedzi, 13 enɔ gbea dzi ŋkeke blaene eye\nAbosam va tee kpɔ. Enɔ lã wɔadãwo dome ke mawudɔlawo va subɔe.\nDɔ la ƒe gɔmedzedze le Galilea\n(Mateo 4:12-17, Luka 4:14-15)\n14 Esi Fia Herodes lé Yohanes de gaxɔ me vɔ megbe la, Yesu yi Galilea be yeagblɔ\nMawu ƒe nyanyui la.\n15 Eɖe gbeƒã be, “ɣeyiɣi va ɖo mlɔeba! Mawufiaɖuƒe la gogo! Midzudzɔ nu\nvɔ̃ ne mianɔ agbe ɖe nyanyui la ƒe ɖoɖowo nu.”\nYesu yɔ nusrɔ̃la gbãtɔ eneawo\n(Mateo 4:18-22 , Luka 5:1-11)\n16 Gbe ɖeka esi Yesu ɖi tsa to Galilea ƒuta va yina la, ekpɔ Simɔn kple nɔvia\nAndrea wonɔ asabu dam ɖe ƒua me elebena ɖɔkplɔlawoe wonye.\n17 Yesu yɔ wo hegblɔ na wo be, “Miva dze yonyeme ne mawɔ mi miazu\namewo ɖelawo.” 18 Enumake wogblẽ woƒe asabuwo ɖi hedze eyome. 19 Esi wozɔ\nƒua ta yina sẽ la, Yesu gakpɔ Zebedeo viŋutsuwo, Yakobo kple Yohanes hã wonɔ ʋu\nme nɔ woƒe ɖɔwo sam. 20 Eyɔ woawo hã be woadze ye yome, ale wogblẽ wo fofo\nZebedeo kple ɖɔkplɔviawo ɖi hekplɔ Yesu ɖo enumake. Yesu gblɔ nya eye wòyɔ dɔ\ndɔlélawo.\nYesu yɔ dɔ ŋutsu gbɔgbɔ vɔ̃ tɔ aɖe\n(Luka 4:31-37)\n21 Yesu kple ame siwo nɔ eŋu la va ɖo Kapernaum le Memleɖa si nye Yudatɔwo ƒe\nSabat ŋkeke dzi. Woyi Yudatɔwo ƒe ƒuƒoƒe eye Yesu fia nu amewo le afi ma. 22\nAme siwo nɔ ƒuƒoƒea la ƒe mo wɔ yaa le Yesu ƒe nufiafia ŋuti elabena efia nu wo\nkple tɔnyenye alo kakadedzi blibo. Le nyateƒe me la, ale si wòfia nui la to vovo sãa\ntso ale si ame bubuwo fianɛ la gbɔ.\n23 Ame aɖe si me gbɔgbɔ vɔ̃ nɔ la hã nɔ ƒuƒoƒea le ɣemaɣi me. Ame sia de\nasi ɣlidodo me be, 24 Yesu Nazaretitɔ, nu ka tae nèle fu ɖem na mí gbɔgbɔ\nvɔ̃wo? ɖe nèva be yeatsrɔ̃ mía? Menya ame si nènye, wòe nye Mawu Vi Kɔkɔetɔ\nla.”\n25 Yesu blu ɖe eta gblɔ be, “Zi ɖoɖoe eye nàdo go le eme.” 26 Le Yesu ƒe\nnya nu la, gbɔgbɔ vɔ̃ la do ɣli sesῖe, tsɔ amea xlã ɖe anyi ŋɔdzitɔe eye wòdo go le\neme. 27 Nuwɔna sia wɔ nuku na eteƒekpɔlawo ŋutɔ, eye woƒo nu le eŋu.\n28 Nu si Yesu wɔ la na be eƒe ŋkɔ ɖi hoo le Galilea nutoa katã me le ɣeyiɣi\nkpui aɖe megbe.\nGbedada le dɔléla geɖewo ŋu\n(Mateo 8:14-17, Luka 4:38-41)\n29 Yesu kple eŋutimeawo do go le ƒuƒoƒea eye woyi Simɔn kple Andrea ƒeme, 30\nSimɔn lɔ̃xo nɔ aba dzi nɔ ŋudza sesẽ aɖe lém hafi wode, ale wogblɔe na Yesu. 31\nYesu yi dɔnɔa ƒe aba gbɔ, elé eƒe alɔnu eye wònɔ alinu. Enumake ŋudza sesẽ la do le\nedzi eye wòfɔ yi ɖa ɖa nu na wo woɖu.\nMarko\n5\n32 Esi ɣe nɔ to ɖom la, wokplɔ dɔ ƒomevi vovovo lélawo kple ame siwo me\ngbɔgbɔ vɔ̃wo le la va egbɔ le aƒe si me wònɔ la, be wòada gbe le wo ŋu. 33\nKapernaum du bliboa katã kloe hã va ƒo ƒu ɖe teƒea be yewoakpɔ nu. 34 Yesu da gbe\nle dɔléla ge ɖewo ŋu eye wònya gbɔgbɔ vɔ̃wo do goe le ame aɖewo me fῖe ma.\nMe ɖe mɔ na gbɔgbɔ vɔ̃awo be woa ƒo nu ya o, elabena wonya ame si wònye.\nMawunyagbɔgblɔ le duwo me\n(Luka 4 : 42-44)\n35 Le fɔŋli la, Yesu ɖeka do go eye wòɖe eɖokui ɖe aga be yeado gbe ɖa. 36 Le\nɣeyi ɣi a ɖe megbe la, Simɔn kple ame bubuawo do go yi ɖadii. 37 Esi wokpɔe la,\nwogblɔ nɛ bena, “Aƒetɔ, ame ge ɖe le diwòm.” 38 Yesu ɖo eŋu na wo bena, “Ele be\nmíayi du bubuwo hã me, be magblɔ nye gbedeasi la na woawo hã elabena esia tae\nmeve ɖo.”\n39 Ale wòzɔ mɔ tsa le Galilea nutowo katã me, henɔ mawunya gblɔm le\nwoƒe ƒuƒoƒewo eye wònɔ ga ɖem ame siwo gbɔgbɔ vɔ̃wo de gae la hã.\nYesu da gbe le anyidzela aɖe ŋu\n(Mateo 8:1-4 , Luka 5:12-16)\n40 Gbe ɖeka, anyidzela aɖe va dze klo ɖe Yesu ƒe akɔme eye wòɖe kuku nɛ vevie be\nwòada gbe le ye ŋu. Egblɔ na Yesu be, “Ne èlɔ̃ la, na nye ŋuti nakɔ.”\n41 Anyidzela la ƒe nu wɔ nublanui na Yesu ŋutɔ, eya ta wòka asi eŋu hegblɔ\nnɛ be, “Mèlɔ̃, eya ta wò ŋuti nakɔ.” 42 Enumake anyidzela la ƒe lãme sẽ. 43 Yesu\ndɔe ɖa enumake kple sedede vevi sia be, 44 “Kpɔ egbɔ be mègblɔ nu sia na ame\nMarko\n6\naɖeke o. Ke boŋ yi nàtsɔ ɖokuiwò afia Osɔfo la eye nàna vɔsanu siwo Mose ɖo ɖi na\nameŋukɔkɔ abe ɖaseɖiɖi na wo ene.”\n45 Gake esi ŋutsua dzo yina la, eɖe gbe ƒã eƒe lãmesẽkpɔkpɔ la na amewo le\nmɔa dzi. Le esia ta ameha gã aɖe nye zi ɖe Yesu dzi ale be megate ŋu yi du aɖeke\nme o, ke boŋ etsi gbea dzi. Ke le afi sia hã la, amewo tso teƒe teƒewo va egbɔ.\nGbedada le lãmetututɔ aɖe ŋu\n(Mateo 9:1-8, Luka 5:17-26)\n2 Le ŋkeke aɖewo megbe la, Yesu gatrɔ yi Kapernaum. Esi wò ɖo afi ma la,\neƒe ŋkɔ ɖi hoo le du bliboa me le ɣeyiɣi kpui aɖe ko me. 2 Medidi kura hafi aƒe si\nme wònɔ la yɔ fũ kple amewo o. Aƒea me yɔ ale gbegbe be nɔƒe aɖeke kura meganɔ\nanyi o. Yesu de asi mawunyagbɔgblɔ me na ameha la. 3 Sẽ la, ŋutsu ene aɖewo kɔ\nlãmetututɔ aɖe ɖe aba dzi gbɔna Yesu gbɔe. 4 Ke le amewo ƒe agbɔsɔsɔ ta la,\nwomete ŋu ɖo egbɔ tututu o. Le esia ta woyi ɖaɖe do ɖe xɔ si me Yesu nɔ la tame\neye woɖiɖi dɔnɔa ɖɔɖɔɖɔ hedro ɖe ekɔme.\n5 Yesu kpɔ be ŋutsu eneawo xɔe se vevie be yeate ŋu akpe ɖe\nwo nɔvi la ŋu, eya ta egblɔ na dɔnɔa be, “Vinye wotsɔ wò nu vɔ̃wo ke wò!”\n6 Ke Yudatɔwo ƒe agbalẽfiala siwo nɔ afi ma la gblɔ be, 7 “Nu ka! Ame sia\ngblɔ busunya! ɖe wòbu be Mawue yenyea? Menya be Mawu ɖeka hɔ̃ koe ate ŋu atsɔ\nnu vɔ̃wo ake oa?”\n8 Yesu nya nu si bum ameawo nɔ eya ta egblɔ na wo enumake be, “Ale ke\nwɔ nuwɔna sia ɖe fu na miaƒe susuwo alea? 9 Kae bɔbɔ wu, be woagblɔ na\nlãmetututɔ la be, ‘Wotsɔ wò nu vɔ̃wo ke wò, loo alo woagblɔ nɛ be, ‘Tsi tre, tsɔ\nMarko\n7\nwò aba ne nàzɔ azɔlῖ’? 10 Be miadze sii be wona ŋusẽ Amegbetɔ Vi la be wòatsɔ nu\nvɔ̃ ake le anyigba dzi. “Egblɔ na lãmetututɔ la be 11 “Mele egblɔm na wo be tsi tre,\ntsɔ wò aba eye nàyi aƒeme!”\n12 Ŋutsua tsi tre enumake. Efɔ eƒe aba la, eye wòzɔ to nukpɔlawo dome dzo.\nNukpɔlawo katã ƒe nu ku. Wokafu Mawu, eye wogblɔ be, “Míekpɔ naneke teƒe alea\nkpɔ o!”\nYesu yɔ Mateo\n(Mateo 9:9-13, Luka 5:7-32)\n13 Yesu gado go yi ƒuta eye wòfia nu ameha si kplɔe ɖo la. 14 Esi wòzɔ yina la eva\nke ɖe Levi, Alfeo vi, ŋu wònɔ anyi ɖe dugadzɔƒe. Yesu gblɔ nɛ be, “Va dze\nyonyeme ne nàzu nye nusrɔ̃la.” Levi tso enumake eye wòdze Yesu yome.\n15 Le fiẽ la, Levi kpe Yesu kple eƒe nusrɔ̃lawo be woava ɖu nu le ye ƒeme.\nDugadzɔlawo kple nu vɔ̃ wɔla geɖewo hã nɔ ame siwo wòkpe la dome, elabena ame\nsiawo ƒomevi hã nɔ Yesu yome. 16 Agbalẽfiala siwo tso Farisitɔwo dome la kpɔ\nYesu wònɔ nu ɖum kple dugadzɔlawo kple nu vɔ̃ wɔlawo ale wobia eƒe nusrɔ̃lawo\nfewuɖutɔe be, “Nu ka ta miaƒe Aƒetɔ le nu ɖum kple nu vɔ̃ wɔla siawo?”\n17 Yesu se nya siwo gblɔm wonɔ ale wògblɔ na wo be, “Menye\nlãmesesẽtɔwoe hiã gbedala o ke boŋ dɔnɔwoe. Menye ame dzɔdzɔewo tae meva ɖo o\nke boŋ nu vɔ̃ wɔlawo tae be maxlɔ̃ nu wo ne woadzudzɔ nu vɔ̃ wɔwɔ.”\nYesu ƒo nu le nutsitsidɔ ŋu\n(Mateo 9:14-17, Luka 5:33-39)\nMarko\n8\n18 Yohanes ƒe nusrɔ̃lawo kple Farisitɔwo tsia nu dɔna ɣeaɖewoɣi. Gbe ɖeka esi\nwogatsi nu dɔ alea la, ame aɖewo va Yesu gbɔ va bia nu si ta eya ƒe nusrɔ̃lawo\nmetsia nu dɔna o.\n19 Yesu ɖo eŋu na wo be, “ɖe wòle be ŋugbetɔsrɔ̃ xɔlɔ̃wo natsi nu adɔ agbe\nnuɖuɖu le eƒe srɔ̃ɖekplɔ̃ ŋua? Gbeɖe, zi ale si ŋugbetɔsrɔ̃ la le wo gbɔ ko la, womatsi\nnu adɔ o. 20 Gake ŋkeke aɖe li gbɔna esi wole ŋugbetɔsrɔ̃ la kplɔ ge le wo gbɔ, ale\nwoatsi nu adɔ. 21 Menyo be woatsɔ avɔnuɖeɖi yeye aka avɔ vuvu o, elabena ne\nwowɔe alea la, avɔ yeye la ahoɖa le teƒea eye teƒe si vuvu la alolo ɖe edzi wu. 22\nWomekɔa aha yeye hã ɖe lãgbalẽgolo xoxo me o elabena ne wowɔ esia la aha\nyeyea ƒe ŋusẽ ana be lãgbalẽgolo la awo eye ahaa kple lãgbalẽgolo la katã dome\nagblẽ. Lãgbalẽgolo yeye mee wòle be woakɔ aha yeye ɖo.”\nNusrɔ̃lawo ŋe bli le Sabat dzi\n(Mateo 12:1-8, Luka 6:1-5)\n23 Gbe ɖeka le Sabat dzi esi Yesu kple eƒe nusrɔ̃lawo zɔ to bligble aɖe me yine la,\nnusrɔ̃lawo ŋe bli aɖewo he ɖu.\n24 Farisitɔ aɖewo kpɔ wo eye wogblɔ na Yesu be, “Medze be wò nusrɔ̃lawo\nnawɔ nenem nu sia ƒomevi o ɖe. Etsi tre ɖe míaƒe sewo ŋu be woaŋe nu le Sabat\nŋkekea dzi elabena esɔ kple dɔwɔwɔ le Sabat dzi.”\n25 Eɖo eŋu na wo be, “ɖe miexlẽ nu si David kple eŋumewo\nwɔ esi dɔ wu wo eye woxaxa kpɔ oa? 26 Esi Abiata nye Osɔfogã la, David geɖe\nMawu ƒeme eye woɖu abolo kɔkɔe si wòle be Osɔfowo ɖeɖe ko naɖu la, eye wòna\nMarko\n9\neŋume aɖewo hã woɖu oa?” 27 Egblɔ yi edzi be, “Sabat ŋkekea la, ɖe woɖoe anyi\nbe wòaɖe vi na ame, menye be ame nazu kluvi na Sabat ŋkekea o. 28 Gawu la, ŋusẽ\nle nye Mesia la si ɖe Sabat ŋkekea dzi.”\nYesu da gbe le dɔleléla aɖe ŋu le Sabat dzi\n(Mateo 12:9 –14, Luka 6:6-11)\n3 Yesu gayi Yudatɔwo ƒe ƒuƒoƒe le Kapernaum eye wòkpɔ ame aɖe si titi lé asi\nna le afi ma.\n2 Esi wònye Sabat ŋkeke dzie ta la, Yesu ƒe futɔwo nɔ ŋku lém ɖe eŋu\ntsitotsito be ada gbe le amea ŋu mahã eye ne wòwɔe la yewoatsɔ nya ɖe eŋu.\n3 Yesu yɔ amea be neva tsi tre ɖe ameha la ŋkume. 4 Etrɔ ɖe eƒe futɔwo gbɔ\nhebia wo be, “Enyo be woawɔ dɔmenyo le Sabat ŋkekewo dzia? Alo enye ŋkeke si\ndzi woawɔ nu vevi ame loo alo atsrɔ̃ amea?” Ameawo katã zi kpi eye womeɖo\nbiabia siawo ƒe ɖeke ŋu nɛ o. 5 Yesu tsa ŋku le ameawo dzi dzikutɔe elabena eɖe fu\nna eƒe susu ŋutɔ be womesea veve ɖe wo nɔewo ti o. Azɔ egblɔ na amea be, “Do wò\nasi ɖe ŋgɔ.” Amea wɔe eye enumake eƒe asi la ɖɔ ɖo.\n6 Esi Farisitɔwo kpɔ esia la wotso enumake yi ɖawɔ ɖoɖo kple Herodia\ndunyaheha si de Roma dziɖuɖu dzi la le ale si woawɔ awu Yesu la ŋuti.\nYesu yɔ dɔ ame geɖewo le futa\n7 Yesu kple eƒe nusrɔ̃lawo ɖe wo ɖokui ɖe aga heyi ƒua ta eye ameha gã aɖe dze wo\nyome tso Galilea. 8 Esi wose nu siwo katã Yesu nɔ wɔwɔm ta la ame geɖe siwo tso\nMarko\n10\nYudea, Yerusalem, Idumea kple nutome siwo le Yɔdan tɔsisia ƒe go kemɛ kpakple\nTiro kple Sidɔn nutomewo hã va.\n9 Yesu vɔ̃ be ameawo ava mimi ye ɖo eya ta ebia tso eƒe nusrɔ̃lawo si be\nwoadi ʋu aɖe ada ɖi ale be ne ameawo mimi ye ɖo fũ akpa la yeage ɖe eme ado le\nwo dome 10 elabena eda gbe le dɔnɔ geɖewo ŋu gbe ma gbe ale gbegbe be, bubuwo\nƒo zi ɖe eŋu fũ henɔ didim be yewoaka asi eŋu ko.\n11 Nenye be ame siwo me gbɔgbɔ vɔ̃wo le la kpɔ Yesu la, wodzea anyi ɖe\neƒe ŋkume hedoa ɣli be, “Wòe nye Mawu Vi la.” 12 Gake Yesu dea se na wo vevie\nbe woagana amewo nanya ame si yenye o.\nYesu tia eƒe nusrɔ̃la wuieveawo\n(Mateo 10:1-4, Luka 6:12-16)\n13 Le nu siawo megbe la, Yesu yi to aɖe dzi eye wòbia tso ame siwo wòtia si be\nwoava do go ye le afi ma eye ameawo yi. 14 Azɔ etia ame wuieve be woanye\napostolowo, ame siwo anɔ eŋuti gbea wotsyo gbe eye wòadɔ wo woayi aɖagblɔ\nmawunya ana amewo 15 eye wòna ŋusẽ wo be woanya gbɔgbɔ vɔ̃wo do goe le\namewo me. 16 Ame wuieve siwo wòtia la ƒe ŋkɔwoe nye:\nSimɔn, ame si wòna ŋkɔe be Petro\n17 Yakobo kple Yohanes, Zebedeo vi siwo Yesu na ŋkɔe be\n“Dziɖegbe ƒe viwo,”\n18 Andrea,\nBartolomeo,\nMateo,\nMarko\n11\nToma,\nYakobo, Alfeo vi,\nTadeo,\nSimɔn, ame si nye Zelote dunyaheha sesẽ aɖe me nɔla,\n19 kple Yuda Islariɔt, ame si dee asi emegbe.\nYesu kple Belzebul\n(Mateo 12:22-32, Luka 11:14-23, 12:10)\n20 Esi Yesu trɔ yi aƒe si me wòdze la amehawo gade asi ƒuƒoƒo me ake, eye\neteƒe medidi o, aƒea me yɔ kple amewo. Ameawo sɔ gbɔ ale gbegbe be mekpɔ\nɣeyiɣi ne wòaɖu nu gɔ̃ hã o. 21 Esi eƒe ƒometɔwo se nya sia la, wova be\nyewoakplɔe ayi yewo gbɔe elabena wobu be eƒe tagbɔe da.\n22 Gake Yudatɔwo ƒe agbelẽfiala siwo tso Yerusalem va afi ma la\ngblɔ be, “Belzebul, gbɔgbɔ vɔ̃wo ƒe fia si le eme lae le fu ɖem nɛ. Esia hã\ntae gbɔgbɔ vɔ̃wo ɖoa toe ɖo.”\n23 Yesu yɔ ɖeklemiɖela siawo eye wòdo lo nyanyɛ sia na wo be, “Ale\nke Satana agate ŋu atsi tre ɖe Satan ŋui? 24 Fiaɖuƒe si ma ɖe eve la, mate ŋu\nanɔ te o, agbã godoo. 25 Aƒe si me mama kple dzrewɔwɔ le la hã mate ŋu anɔ\nte o. 26 Ne Satana tsi tre ɖe eya ŋutɔ ɖokui ŋu la, ekema mate ŋu anɔ te o ke\nboŋ awu nu. 27 Le nyateƒe me la, ame aɖeke mate ŋu age ɖe ŋusẽtɔ ƒe aƒeme\no eye wòalɔ eƒe nunɔamesiwo adzoe negbe ɖe ko wòabla ŋusẽtɔ ma gbã,\nekema ate ŋu aha eƒe aƒemenuwo. 28 Mele nyateƒe la gblɔm na mi bena\nwoatsɔ amewo ƒe nu vɔ̃wo kple woƒe busunyawo katã ake wo. 29 Ke\nMarko\n12\name sia ame si agblɔ busunya ɖe Gbɔgbɔ Kɔkɔe la ŋu la, womatsɔe akee\ngbeɖe o. Ame sia wɔ nu vɔ̃ mavɔ.”\n30 Yesu gblɔ nya sia elebena ameawo nɔ gbɔgblɔm be gbɔgbɔ vɔ̃ nɔ\neya amea me.\nAme siwo nye Yesu ƒe ƒometɔ vavãwo\n(Mateo 12:46-50, Luka 8:19-21)\n31 Azɔ Yesu dada kple nɔviawo va aƒe si me wònɔ la godo, eye wodɔ ame aɖe ɖa be\nwòayɔe na wo. 32 Ameha gã aɖe bɔbɔ nɔ egbɔ ƒo xlãe eye wogblɔ nɛ be “Dawò kple\nnɔviwòŋutsuwo di be yewoakpɔ wò le aƒea godo.”\n33 Yesu biae be, “Ame kae nye danye? Ame kawoe nye nɔvinyeŋutsuwo?”\n34 Etsa ŋku le ame siwo ƒo xlãe la dome godoo eye wògblɔ be, “Ame siawoe nye\ndanye kple nɔvinyeŋutsuwo! 35 Ame sia ame si wɔa Mawu ƒe lɔlɔ̃nu enye\nnɔvinyeŋutsu, nɔvinyenyɔnu kple danye.”\nLododo tso nukuwula ŋu\n(Mateo:13:1-9, Luka 8:4-8)\n4 Eva eme be ame geɖewo gava ƒo ƒu ɖe Yesu ŋu le esime wònɔ nu fiam le\nƒuta. Le ameawo ƒe agbɔsɔsɔ ta la, ege ɖe ʋu aɖe me eye wònɔ afi ma hafi nɔ nua\nfiam. 2 Efia nu geɖe amewo to lododo me. 3 Egblɔ na wo be, “Miɖo to miasee,\n“Agbledela aɖe yi nuku wu ge ɖe eƒe agble me. 4 Nuku siwo wòwu la ƒe ɖewo ge ɖe\nmɔto, eye xeviwo va fɔ wo mi. 5 Bubuwo ge ɖe kpenyigba dzi afi si anyi geɖe mele\nMarko\n13\no. Nukua mie enumake, gake esi anyi mesɔ gbɔ o ta la 6 esi ŋdɔ ʋu la, eyrɔ, eye\nwòku elabena eƒe ke mede to o. 7 Nuku bubuwo ge ɖe ŋuwo me eye esi wonɔ\ntsitsim la, ŋuawo vu tsyɔ wo dzi ale be womete ŋu tse ku aɖeke o. 8 Ke nuku aɖewo\nya ge ɖe anyigba nyui dzi eye wotse ku blaetɔ̃, ɖewo tse blade eye ɖewo hã tse\nalafa.” 9 Azɔ Yesu gblɔ na wo be, “Ame si tosenu li na la nesee.”\nLododo la ƒe taɖodzinu\n(Mateo 17:10-17, Luka 8:9-10)\n10 Le esia megbe la, Yesu kple eƒe nusrɔ̃la wuieveawo kpakple nusrɔ̃lawo\nbubuwo ɖe wo ɖokuiwo ɖe aga. Nusrɔ̃lawo biae le afi sia be, “Lo si nèdo la\ngɔme ɖe?” 11 Yesu ɖo eŋu na wo be, “Miawo la, wona mɔ mi be mianya\nmawufiaɖuƒe la ƒe nuɣaɣlawo, ke woɣla esiawo ɖe ame siwo le fiaɖuƒe godo. 12\nMi ɖo ŋku edzi be, “Togbɔ be wokpɔa nu eye wosea nu hã la, womele nu gɔme se\nge alo atrɔ ɖe Mawu gbɔ, be wòatsɔ woƒe nu vɔ̃wo ake wo o.’”\nLododo tsɔ nukuwula ŋu ƒe gɔmeɖeɖe\n(Mateo 13:8-23, Luka 8:11-15)\n13 Ke nenye be miawo hã miete ŋu se lododo bɔbɔe sia gɔme o ɖe, ale ke miawɔ ase\nesiwo mava do emegbe la gɔme?\n14 “Agbledela si ŋu meƒo nu tsoe lae nye ame si gblɔa mawunya na amewo,\neye wòdina be yeaƒa ku nyuiwo ɖe amewo ƒe agbemɔ dzi. 15 Mɔto afi si nuku\naɖewo kaka ɖo lae nye ame siwo ƒe dziwo ku atri. Ne wose mawunya la, eye Satana\nva te wo kpɔ ko la, woŋlɔa nya la be enumake. 16 Kpenyigba si dzi nuku\nMarko\n14\naɖewo ge ɖo lae nye ame siwo sea mawunya la eye woxɔnɛ kple dzidzɔ. 17 Gake\nabe nuku siwo miena ɖe anyigba ma ƒomevi dzi ene la wo ƒe kewo medea to o, eye\ntogbɔ be wotsina vlɔvlɔ hã la, ne yometiti va ko la woyrɔna.\n18 “Ŋunyigba si dzi nuku aɖewo ge ɖo lae nye ame siwo sea nyanyui la eye\nwoxɔnɛ ɖe woƒe dziwo me. 19 Gake xexe sia me ƒe dzitsitsi ɖe kesinɔnuwo ŋu,\nhloloetsotso na dzidzedzekpɔkpɔ kple xexeame ƒe nudzroame geɖewo vana zua ŋu\nvuna tsyɔa Mawu ƒe nya si wose la dzi eye metsea ku aɖeke o.\n20 “Azɔ anyigba nyui lae nye ame siwo xɔa Mawu ƒe nya la le nyateƒe me\neye wòtsea ku geɖe na Mawu, zi blaetɔ̃, zi blaade alo zi gbɔ zi alafa ɖeka kura hã.”\nLododo tso akaɖi si le afianu te la ŋu\n(Luka 8:16-18)\n21 Yesu yi edzi bia nusrɔ̃lawo be, “Nenye be ame aɖe si akaɖi ɖe, ɖe wòtsɔa nu\ntsyɔa edzi be megaklẽ oa? Gbeɖe, ne wòwɔ esia la, ekema ame aɖeke mate ŋu akpɔ\nnu kple akaɖia alo awɔ eŋuti dɔ o. Ne wosi akaɖi la, akaɖiti dzie wodanɛ ɖo be\nwòaklẽ na amewo eye wòanye ŋudɔwɔnu na wo.\n22 “Nu siwo katã le ɣaɣla fifia la, ava dze le gaglãgbe gbe ɖeka. 23 Ne\ntosenu li na mi la, misee! 24 Mikpɔ egbɔ be miewɔ ɖe nu siwo miese la dzi elabena\nne miele esia wɔm la, ekema miase nu siwo katã mefia mi la gɔme. 25 Ame si si nu\nle la eyae woana nui, eye ame si si nu mele o la, woaxɔ sue si le esi la gɔ̃ hã le esi.\nMarko\n15\nLododo tso nuku ƒe tsitsi le eɖokui si ŋu\n26 “Lo bubu si fia ale si mawufiaɖuƒea le lae nye esi: ‘Agbledela aɖe ƒã nuku ɖe eƒe\nabɔ me eye wòdzo, 27 ke le ŋkeke aɖewo megbe la, nukua ŋutɔ tsi le eɖokui si eye\nagbledela mena kpekpeɖeŋu aɖeke o, elabena anyigba ŋutɔ nyo xoxo. 28 Gbã la\naŋgba f›wo do, emegbe la nukua ƒo se eye mlɔeba la etse ku. 29 Azɔ agbledela la yi\nagblea me eye wòxa nukua.’”\nLododo tso logoku ŋu\n(Mateo 13:31-32, Luka 13:18-19)\n30 Yesu yi edzi bia wo be, “Ale ke gɔ̃ maɖe ale si mawufiaɖuƒe lii la afia mi. Lo ka\ntututue mate ŋu ado wòasɔ kplii? 31 Mawufiaɖuƒea le abe ʋuti ƒe ku si nye nuku\nsuetɔ kekeake ene. 32 Togbɔ be ele alea hã la, ne woƒãe la etsina zua ati dzɔtsutɔwo\ndometɔ ɖeka eye wòɖea alɔ legbe siwo me xeviwo wɔa atɔ ɖo hekpɔa gbɔɖeme le\nwo me.”\nLododowo ŋudɔwɔwɔ\n(Mateo 13:34-35)\n33 Yesu wɔ lododo ƒomevi geɖe ŋuti dɔ hetsɔ fia nu amewo. Ewɔ esi sinu gɔme\namewo ate ŋu ase la ŋuti dɔ. 34 Le nyateƒe me, ne Yesu le nu fiam le dutoƒo la,\nlododo sɔŋ ko ŋuti dɔ wòwɔna ke emegbe ne eya kple eƒe nusrɔ̃lawo ɖe vovo la,\neɖea wo gɔme na wo.\nMarko\n16\nYesu tsi ahom nu le ƒudzi\n(Mateo 8:23-27, Luka 8:22-25)\n35 Esi ɣe nɔ to ɖom la, Yesu gblɔ na eƒe nusrɔ̃lawo be, “Mina míatso ƒua ayi eƒe go\nevelia dzi.” 36 Eya kple eƒe nusrɔ̃lawo ge ɖe ʋu aɖe me eye wodze mɔ, hegblẽ\nameha la ɖe ƒua ta, ke ʋu bubuwo hã dze wo yome. 37 Esi wozɔ yina sẽ la, ahom\nsesẽ aɖe de asi tutu me. Esia wɔ be ƒutsotsoewo ŋe ɖe ʋua me ale gbegbe be wòsusɔ\nvie ko ʋua nanyrɔ̃. 38 Togbɔ be esiawo katã nɔ edzi yim hã la, Yesu ya mlɔ suɖui\nbɔbɔe aɖe dzi le ʋua ta henɔ alɔ̃ dɔm bɔkɔɔ. Nusrɔ̃lawo ʋuʋui sesῖe wònyɔ. Wobiae\nkple vɔvɔ̃ be, “Nufiala, mètsɔ ɖeke le eme be míele nyɔnyrɔ̃m oa?”\n39 Yesu blu ɖe ya la ta enumake eye wòɖe gbe na ƒua hã be, “Zi ɖoɖoe!” Ya\nsesẽ la tɔ enumake eye ƒua zi ɖoɖoe toŋtoŋtoŋ.\n40 Azɔ etrɔ ɖe nusrɔ̃lawo ŋu bia wo be, “Nu ka ta mievɔ̃ alea gbegbe ɖo?\nEkema va se ɖe fifῖ laa hã, miexɔ dzinye se oa?”\n41 Vɔvɔ̃ ɖo nusrɔ̃lawo ŋutɔ. Woƒe mo wɔ yaa eye wogblɔ na wo nɔewo\nbe, “Ame ka ŋutɔ gɔ̃e nye ame sia, be yawo kple ƒutsotsoewo hã ɖoa toe?”\nYesu da gbe le Gadaratɔ, gbɔgbɔ vɔ̃ tɔ aɖe, ŋu\n(Mateo 8:28-34, Luka 8:26-39)\n5 Wotso ƒu la eye woge ɖe Gadaratɔwo ƒe nuto me. 2 Esi Yesu ɖi go tso ʋua\nme la ŋutsu aɖe si me gbɔgbɔ vɔ̃ le do go tso yɔdoawo me va kpee. 3 Ame sia ƒe\nnɔƒe nye ameɖibɔ me eye ame aɖeke magate ŋu ablae o alo ade gakɔsɔkɔsɔ gɔ̃ hãe o.\n4 Elabena zi geɖe wodea gakɔsɔkɔsɔ eƒe asiwo kple afɔwo, ke etsona wo keŋkeŋ.\nMarko\n17\nAme aɖeke mesesẽ wui ale woalée wòadze kɔ anyi o. 5 Le ŋkeke kple zã me siaa la\nenɔa tsatsam le yɔdowo dome kple togbɛwo dzi nɔa ɣli dom henɔa eɖokui sim kple\nkpe ɖaɖɛwo.\n6 Ame sia kpɔ Yesu xoxoxo esi wònɔ tsia dzi gbɔna, eya ta esi wò ɖi go ko\nla, eƒu du va tui hedze klo ɖe eŋkume.\n7 Edo ɣli kple gbe sesῖe be, “Nya ka le nye kple wò dome? Wò Yesu, Mawu\ndziƒoʋῖtɔ la ƒe Vi? Le Mawu ta megawɔ funyafunya aɖekem o. 8 Elabena Yesu nɔ\ngbɔgblɔm nɛ bena, “Do go le ŋutsu sia me, wò gbɔgbɔ vɔ̃” 9 Yesu bia gbɔgbɔ vɔ̃a\nbe, “Ŋkɔwò ɖe?” Eye wòɖo eŋu nɛ be, “Ŋkɔnye enye Legio alo Aʋakɔ, elabena mí\name geɖewo le ame sia me.”\n10 Azɔ gbɔgbɔ vɔ̃awo ɖe kuku na Yesu vevie be wòaganya yewo ayi du didi\naɖeke me o.\n11 Eva eme be aƒehawo ƒe ha aɖe nɔ nu ɖum le togbɛ si te ɖe taa ŋu la dzi.\n12 Gbɔgbɔ vɔ̃awo gblɔ na Yesu be, “Míeɖe kuku nya mí ɖo ɖe ha mawo me.”\n13 Yesu na mɔ wo be woayi, eye gbɔgbɔ makɔmakɔ siawo do go le aɖaʋatɔa\nme enumake yi ɖage ɖe hawo me. Esia wɔe be hawo katã ƒu du sesῖe, yi ɖanyrɔ̃ wo\nɖokuiwo ɖe ƒua me doo heno tsi ku.\n14 Hakplɔviawo si dzo eye esi wonɔ yiyim la, wokaka nyaa ɖe duwo kple\nkɔƒewo me. Esia wɔa be ame sia ame yi be ye ŋutɔ yeakpɔ nu si dzɔ la. 15 Le esia ta\neteƒe medidi o ko ameha gã aɖe va ƒo zi ɖe afi si Yesu le, gake esi wokpɔ aɖaʋatɔa\nwòdo awu nyuie heɖo ame me nɔ anyi kpoo la, vɔvɔ̃ ɖo wo katã. 16 Ame siwo va\nkpɔ nu si dzɔ ɖe gbɔgbɔ vɔ̃ tɔa kple hawo dzi la hã gayi ɖagblɔe na ame bubuwo, 17\nMarko\n18\nale amewo gava fũ eye woɖe kuku na Yesu be wòadzo le yewo ƒe nutowo me ne\nyewoakpɔ vovo. 18 Le esia ta Yesu gagbugbɔ ge ɖe ʋua me be yeadzo. Tete ŋutsu si\nme wònya gbɔgbɔ vɔ̃wo le la ɖe kuku nɛ be yeayi kplii. 19 Gake egblɔ nɛ bena, “Yi\naƒe me le nɔviwòwo gbɔ, eye nàgblɔ nu gã siwo Mawu wɔ na wò kple ale si wòkpɔ\nnublanui na wò la na wo.”\n20 Amea dze mɔ eye wòtsa le du ewo siwo le nutoa me la me henɔ\ngbeƒã ɖem nu gã siwo Yesu wɔ nɛ la na ame sia ame eye eƒe nya la wɔ nuku na\nameawo ŋutɔ.\nYairo vinyɔnu kple nyɔnu ʋusisidɔléla la\n(Mateo 9:18-26, Luka 8:40-56)\n21 Esi Yesu va ɖi go ɖe ƒua ƒe go evelia dzi la, ameha gã aɖe ƒo zi ɖe eŋu.\n22 Yudatɔwo ƒe ƒuƒoƒe dzikpɔla aɖe si ŋkɔe nye Yairo la va dze klo ɖe\nekɔme, 23 eye wòɖe kuku nɛ vevie be wòava da gbe le ye vinyɔnuvi sue si dze dɔ la\nŋu na ye. Egblɔ na Yesu be, “Vinye la ɖo kudo nu vɔ eya ta meɖe kuku va da asi ɖe\nedzi be wòagbɔ agbe.”\n24 Yesu tso kpla dze eyome eye ameha gã aɖe kplɔ wo ɖo. 25 Nyɔnu aɖe nɔ\nameawo dome si nɔ ʋusisidɔ lém ƒe wuieve sɔŋ. 26 Nyɔnu sia kpe fu tsa le atikewɔla\nge ɖewo dzi ƒe geɖewo eye wògblẽ ga geɖe hã be woada dɔa na ye gake mekpɔ\ndzidzedze o, dɔa ɖeko wòganyra ɖe edzi nɛ boŋ. 27 Ese nukunu geɖe siwo Yesu wɔ,\neya ta eʋli eɖokui to ameha la dome hezɔ va Yesu megbe eye wòka asi eƒe awu ŋu.\n28 Elabena exɔe se eye wògblɔ le eɖokui me be, “Nenye be mete ŋu ka asi\neƒe awu ŋu teti ko la nye lãme asẽ.” 29 Vavã esi wòka asi Yesu ƒe awu ŋu teti\nMarko\n19\nko la ʋu si nɔ dodom le eŋu la tɔ enumake eye wòse le eɖokui me hã be yehaya.\n30 Yesu se le eƒe lãme enumake be dɔyɔyɔ ƒe ŋusẽ aɖe do le ye me, eya ta\netrɔ kɔ hebia be, “Ame kae ka asi nye awu ŋu?”\n31 Eƒe nusrɔ̃lawo ɖo eŋu nɛ be, “Esi ame gbogbo siawo ƒo zi ɖe ŋuwò ɖe, ale\nke wɔ nègale biabiam be ame kae ka asi ŋuwò?”\n32 Gake Yesu ganɔ ŋku tsam kokoko be yeakpɔ ame si wɔ nenem nu sia. 33\nKasia nyɔnua do le ameawo dome kple vɔvɔ̃ kple dzodzonyanyanyã va dze klo ɖe\nYesu ƒe afɔnu begblɔ nu si wòwɔ la nɛ. 34 Yesu gblɔ nɛ be, “Vinyenyɔnu, wò xɔse\nda gbe le ŋuwò, heyi le ŋutifafa me, wò dɔléle la vɔ keŋkeŋ.”\n35 Esi Yesu nɔ nu ƒom na nyɔnu sia la amedɔdɔwo tso Yairo ƒeme va tui gblɔ nɛ be,\n“Viwò la ku xoxoxo eya ta mègaxa ɖe fu na Nufiala la be neva aƒea me o.”\n36 Yesu se nya siwo wova gblɔ na Yairo ale wòde dzi ƒo nɛ gblɔ be,\n“Mègavɔ̃ o, xɔ dzinye se ko.”\n37 Azɔ Yesu tia Petro, Yakobo kple Yohanes ko be woakplɔ ye ɖo ayi ɖe\naƒea me. 38 Esi wòva ɖo aƒea ƒe agbonu la, Yesu kpɔ be zitɔtɔ gã aɖe nɔ teƒea\nelabena amewo nɔ avi fam henɔ ɣli dom hoo.\n39 Ege ɖe aƒea me eye wòƒo nu na ameawo gblɔ be, “Nu ka ƒe avi fafa kple\nhowɔwɔe nye sia? ɖevia meku o, ke boŋ alɔ̃e wòdɔ!”\n40 Ameawo koe ʋuu, le nya si wògblɔ la ta. Ke Yesu nya wo do goe le aƒea\nme. Azɔ ekplɔ ɖevia fofo, dada, kple nusrɔ̃la etɔ̃awo ɖe asi eye woge ɖe xɔ si me\nwotsɔ ɖevi la mlɔe la me.\n41 Yesu lé ɖevia ƒe alɔnu eye wòdo ɣli gblɔ nɛ be “Talita kumi” si gɔme enye\nMarko\n20\nbe, nyɔnuvi sue mele egblɔm na wò be, tsi tre. 42 Nyɔnuvi la ti kpo tso aba la\ndzi eye wòzɔ azɔli. Nyɔnuvi la xɔ ƒe wuieve. Le nyateƒe me la, gbɔgblɔ bu ɖe\nedzilawo. 43 Ke Yesu de se na wo vevie ŋutɔ be womegagblɔ nu si dzɔ la na ame\naɖeke o. Azɔ ebia tso wo si be woadi nane na ɖevia wòaɖu.\nNugbegbe le Yesu ŋu le Nazaret\n(Mateo 13:53-58, Luka 4:16-30)\n6 Le esia megbe la, Yesu kple eƒe nusrɔ̃lawo dzo le nuto ma me heyi Nazaret si\nnye wo dedu me. 2 Le Sabat ŋkeke dzi la eyi ƒuƒoƒe ɖafia nu eye ame geɖe siwo se\neƒe nufiafia la ƒe nu ku. Wobia be, “Afi ka ame sia xɔ nu siawo tsoe? Nunya ka\ntɔgbi wonɛ be wote ŋu le nukunu siawo wɔm! 3 Alo menya ame sia nye atikpala la\noa? Menye Maria viŋutsu si nɔviawo nye Yokobo, Yosef, Yuda kple Simɔn siwo le\nmia dome eye nɔvianyɔnuwo hã le mia dome oa?” Esia na eƒe nu ku dzi na wo ŋutɔ.\n4 Yesu gblɔ na wo be, “Bubu menɔa nyagblɔɖila aɖeke ŋu le ye ŋutɔ dedu me kple\neƒe amewo dome o.” 5 Le ameawo ƒe dzimaxɔse ta, mete ŋu wɔ nukunu gãwo le wo\ndome o, asi ko wòda ɖe dɔléla ʋee aɖewo dzi heyɔ dɔ na wo.\n6 Ewɔ nuku na Yesu ŋutɔ be wo detɔwo mexɔ edzi se o, ke edzo kpoo yi\nɖatsa le kɔƒewo me nɔ nu fiam amewo.\nYesu dɔ eƒe nusrɔ̃la wuieveawo\n(Mateo 10:1, 5-15, Luka 9:1-6)\n7 Yesu yɔ eƒe nusrɔ̃lawo eye wòdɔ wo eve eve hena ŋusẽ wo be woanya gbɔgbɔ\nMarko\n21\nvɔ̃wo do goe le amewo me. 8 Egblɔ na wo be, womegatsɔ naneke ɖe asi o, negbe\natizɔti ko, womegatsɔ nuɖuɖu, mɔzɔkotoku alo ga hã ɖe asi o. 9 Womegatsɔ afɔkpa\neve alo awu eve teti hã o.\n10 Egblɔ kpe ɖe eŋu be, “Midze aƒe ɖeka ko me le kɔƒe ɖe sia ɖe me, miganɔ\ntsatsam tso aƒe me yi aƒe me o. 11 Nenye be kɔƒe aɖe me tɔwo mexɔ mi alo ɖo to mi\no la, miʋuʋu ke si lé ɖe afɔƒome na mi la ɖi eye miadzo. Esia fia be miegblẽ teƒea ɖi\nbe nu sia nu si adzɔ ɖe edzi la nadzɔ faa.”\n12 Nusrɔ̃lawo dze mɔ henɔ nu xlɔ̃m ame sia ame si wodo goe le mɔ dzi la be\nwòadzudzɔ nu vɔ̃ wɔwɔ. 13 Wonya gbɔgbɔ vɔ̃wo le amewo me eye wosi ami kɔkɔe\nhã na dɔnɔwo heda gbe le wo ŋu.\nYohanes Mawutsidetanamela wuwu\n(Mateo 14:1-12, Luka 9:7-9)\n14 Fia Herodes va se Yesu ŋkɔ elabena, nukunu geɖe siwo katã wɔm wònɔ la tsi nu\nna amewo wonɔ gbɔgblɔm le afi sia fi. Fia la bu be Yohanes Mawutsidetanamelae\ngagbɔ agbe esia tae amewo le gbɔgblɔm be, “Yohanes Mawutsidetanamelae fɔ. Eya\ntae wòte ŋu le nukunu siawo wɔm ɖo.” 15 Ame aɖewo hã bu be Yesu enye Eliya\nnyagblɔɖila xoxoawo dometɔ ɖeka si gava dzɔ, eye ɖewo hã bu be Yesu enye\nnyagblɔɖila yeye si si ŋusẽ le abe esiwo nɔ anyi va yi ene.\n16 Gake Herodes ya gblɔ kple kakaɖedzi be, “Yohanes ame si nu metso ta le\nla kokokoe fɔ tso yɔme.” 17 Herodes sia nye ame si dɔ asrafowo be woalé Yohanes\nde gaxɔ me. Ewɔ esia le Herodia nɔvia Filipo srɔ̃ si wòxɔ ɖe ta. 18 Elabena Yohanes\ngblɔ na Herodes be, “Se me ɖe mɔ be nàxɔ nɔviwò srɔ̃ ɖe o.” 19 Le esia ta\nMarko\n22\nHerodia di vevie be woawu Yohanes, gake fia la meda asi ɖe ɖoɖo sia dzi o. 20\nElabena Herodes tsɔ bubu geɖe na Yohanes le eƒe ame ɖɔʋu kple ame kɔkɔe nyenye\nta eya ta etsɔe de ye ŋutɔ ƒe dzikpɔkpɔ te. Nenye be Herodes kple Yohanes wole\ndze ɖom la, nya siwo Yohanes gblɔna la ɖea fu na Herodes ƒe susu ŋutɔ gake zi\nge ɖe la, edina kokoko be yeaɖo dze kplii.\n21 Mlɔeba la, Herodia va kpɔ mɔnu aɖe si dzi wòato awu Yohanes.\nHerodes ƒe dzigbe ɖo eye wòɖo kplɔ̃ na eƒe kpeɖeŋutɔ ame siwo nye asrafo ƒe\namegãwo kple ame ŋkuta siwo tso Galilea la le fiasã la me. 22 Eva dzɔ be\nHerodia ƒe vinyɔnu va ɖu ɣe na amekpekpeawo. Ale si wòɖu ɣeae la do dzidzɔ na\name sia ame ŋutɔ. Le esia ta fia la gblɔ na nyɔnuvia be,\n“Bia nu sia nu si nèdi tso asinye la eye mana wò.” 23 Eka atam nɛ be, “Nu\nsia nu si nàbia la matsɔe ana wò, nenye nye fiaɖuƒe ƒe afã nèbia hã mana wò.”\n24 Nyɔnuvia yi dadaa gbɔ ɖagblɔ nya la nɛ. Dadaa gblɔ nɛ be, “Yi nàbia\nYohanes Mawutsidetanamela ƒe ta.”\n25 Nyɔnuvia gaɖe abla va fia la gbɔ va gblɔ nɛ be, “Mele Yohanes\nMawutsidetanamela ƒe ta dim fifi laa, nenɔ agba me woatsɔ vɛ nam.”\n26 Nya sia ve fia la ŋutɔ, gake anye ŋukpe be wòada le eƒe atam si wòka la\ndzi le eƒe amekpekpeawo ŋkume. 27 Eya ta eɖo asrafo si le eŋu dzɔm la ɖa be wòayi\naɖatso ta le Yohanes nu atsɔ vɛ nɛ. Asrafo la yi ɖatso ta le Yohanes nu 28 hetsɔ de\nagbe me vɛ na nyɔnuvia eye wòtsɔe yi na dadaa.\n29 Esi Yohanes ƒe nusrɔ̃lawo se nu si dzɔ la, woyi ɖaxɔ eƒe kukua heyi ɖaɖi.\nYesu nyi ame akpe atɔ̃\nMarko\n23\n(Mateo 14:13-21, Luka 9:10-17, Yohanes 6:1-14)\n30 Yesu ƒe nusrɔ̃lawo trɔ tso woƒe mɔzɔzɔwo gbɔ va eye wogblɔ nu siwo katã wowɔ,\nnya siwo katã wogblɔ, kple teƒe siwo katã wode la nɛ.\n31 Yesu se nya siawo keŋ eye wòɖo aɖaŋu na wo be, “Mina míadzo le\namehawo dome vie aɖadi teƒe aɖe anɔ adzudzɔ sẽ.” Elabena ame geɖewo ŋutɔ nɔ wo\ngbɔ vam henɔ dzodzom ale wɔ be, ɣeyiɣi meli ne woaɖu nu o. 32 Eya ta wodzo le\nteƒe sia kple ʋu heyi teƒe aɖe si zi ɖoɖoe wu. 33 Gake ame geɖewo gakpɔ wo xoxo\nwonya afi si yim wonɔ eya ta woƒu du dze ŋgɔ na wo zɔ ƒua nu yi ɖakpe wo esi\nwoɖi go le ʋua me teti ko. 34 Ale abe ale si wònɔna ɖaa ene la, ameha gã aɖe gava\nkpe Yesu le afi sia. Ameawo ƒe nu wɔ nublanui nɛ ŋutɔ, elabena wole abe alehã si\nkplɔla meli na o la ene. Efia nu geɖe siwo wòle be woanya la wo. 35 Le ɣetrɔ me la,\neƒe nusrɔ̃lawo va gblɔ nɛ be, “Teƒe sia tsoabo,evɔ zã hã le dodom. 36 Eya ta gblɔ na\nameawo be woayi kɔƒe kple agble siwo te ɖe afi sia la me aɖadi nuɖuɖu na wo\nɖokuiwo.\n37 Gake Yesu gblɔ na wo be, “Miawo mina nuɖuɖu wo.” Nusrɔ̃lawo biae be,\n“Nu kae míana wo? Hafi woate ŋu ana nuɖuɖu ameha sia la, ehiã ga home gã aɖe.”\n38 Yesu bia wo be, “Nuɖuɖu agbɔsɔsɔ ka sinue le mia si? Miyi miakpɔe ɖa.”\nWoyi gbɔ va gblɔ nɛ be, “Abolo atɔ̃ kple tɔmelã memῖ eve koe li.”\n39 Yesu gblɔ na wo be woana ameawo nanɔ anyi ɖe ƒuƒoƒowo me le gbe\ndama la dzi. 40 Ale ameawo nɔ anyi ɖe hatsotso alafa alafa kple blaatɔ̃wo me.\n41 Azɔ Yesu tsɔ abolo atɔ̃ la kple tɔmelã memῖ evea eye wòwu mo dzi, heda\nakpe ɖe wo ta. Eŋe aboloawo me, eye wòtsɔ wo kple tɔmelãwo na nusrɔ̃la ɖe sia ɖe\nMarko\n24\nbe wòaɖo ameawo kɔme. 42 Ameawo ɖu nua ale gbegbe be woɖi ƒo wu ale si hiã gɔ̃,\n43 eye esi nusrɔ̃lawo ƒoƒu abolo kple tɔmelã kake siwo susɔ ɖe gbea dzi la woyɔ kusi\nwuieve. 44 Ke ŋutsu siwo ɖu nua la ƒe xexlẽme anɔ akpe atɔ̃.\nYesu zɔ ƒudzi\n(Mateo 14:22-33, Yohanes 6:15-21)\n45 Le nuɖuɖu nana ameawo vɔ megbe teti ko la, Yesu ɖe gbe na eƒe nusrɔ̃lawo be\nwoage ɖe ʋua me akui tso ƒua ayi Betsaida afi si yeava tu wo le emegbe. Ebe ye ŋutɔ\nyeado megbe ado hedenyuie na ameha la eye yeado mɔ wo woayi aƒe me.\n46 Le esia megbe la, Yesu yi togbɛ aɖe dzi be yeado gbe ɖa. 47 Le zã me esi\nnusrɔ̃lawo ɖo ƒua titina la, 48 Yesu ɖeka nɔ godzi kpɔ wo ɖa. Ekpɔ be ya sesẽ si nɔ\nƒoƒom la nɔ fu ɖem na wo ale gbegbe be ʋua kuku sesẽ na wo ŋutɔ. Anɔ abe fɔŋli ga\netɔ̃ me ene la, Yesu zɔ ƒua dzi ɖo ta wo gbɔ. Ewɔ abe ɖe wòbe yeazɔ to wo ŋu ene\n49 gake wo katã wokpɔe wònɔ zɔzɔm le ƒua dzi eya ta wodo vɔvɔ̃ɣli elabena wobu\nbe ŋɔlie. 50 Gake eƒo nu gblɔ na wo enumake be, “Miaƒe dzi nedze eme. Nyee,\nmigavɔ̃ o.”\n51 Azɔ ege ɖe ʋua me eye ya ƒoƒo la tɔ te. Nusrɔ̃lawo kata ƒe nu ku ŋutɔ 52\nelabena va se ɖe fifia la, womese Yesu ƒe wɔnawo gɔme o, gawu la, womese nukunu\ngã si wòwɔ le ɣetrɔ ma hã gɔme o, elabena woƒe dzime sẽ.\nYesu yɔ dɔ dɔlélawo le Genezaret\n(Mateo 14:34-36)\n53 Wotso ƒua va do ɖe Genezaret eye wotɔ ʋua 54 hedo go le eme.\nMarko\n25\nAme siwo nɔ afi ma la kpɔ Yesu dze sii enumake 55 eya ta wolé du tsɔ\nyi ɖagblɔe na ame siwo katã le nutoa me be, Yesu va ɖo. Ale ame wo kɔ dɔnɔwo ɖe\nabawo dzi va egbɔ. 56 Afi sia afi si Yesu yi le kɔƒewo, duwo kple agblewo me la,\nwokɔa dɔnɔwo vaa asiwo kple mɔwo toe eye woɖea kuku nɛ be woaka asi eƒe awu\npɛ ko ŋu. Le nyateƒe me la, ame ale si sinu ka asi eŋu ko la ƒe lãme sẽ.\nYesu ƒo nu le nuɖuɖu kple asimaklɔmaklɔ ŋuti\n(Mateo 15:1-20)\n7 Gbe ɖeka Farisitɔwo kple agbalẽfiala aɖewo tso Yerusalem va Yesu gbɔ. 2\nAme siwo kpɔe be Yesu ƒe nusrɔ̃la aɖewo meklɔ asi ɖe Yudatɔwo ƒe kɔnu nu\nhafi ɖua nu o 3 elabena Yudatɔwo, vevietɔ Farisitɔwo ɖe woklɔa asi kple abɔ va\nse ɖe abɔkuglui nu ke abe ale si wo tɔgbuiwo wɔnɛ hafi ɖua nu ene. 4 Ne wotso asi\nme gbɔ la, ele be woawɔ kɔnu sia godoo hafi ade asi nuɖuɖu ŋu. Esia nye se siwo\ndzi wowɔna pɛpɛpɛ ƒe alafa nanewo la ƒe kpɔɖeŋu ɖeka. Kɔnu bubu si me wogalé ɖe\nasi lae nye nu ɖuzewo, ganuwo kple gagbawo kɔklɔ.\n5 Ale Farisitɔwo kple agbalẽfiala siawo va bia Yesu be, “Nu ka tae wò\nnusrɔ̃lawo megawɔa míaƒe kɔnu xoxoawo o? Womeklɔa asi ɖe kɔnua nu hafi ɖua nu\no.”\n6 Yesu ɖo eŋu na wo be, “Nyateƒe ŋutɔe Yesaya to esi wogblɔ nya ɖi tso mi\nalakpatɔ siawo ŋuti, abe ale si woŋlɔe ɖi ene be, ‘Ame siawo le buyem kple woƒe\nnuyiwo, ke woƒe dzi te ɖa xaa tso gbɔnye. 7 Woƒe subɔsubɔ nye dzodzro elabena\nwoƒe nufiafiawo nye amewo ƒe sededewo ko.’” 8 Elabena miegbe nu le\nMarko\n26\nMawu ƒe ɖoɖo vavãwo gbɔ hewɔa mia ŋutɔwo ƒe ɖoɖowo dzi. 9 ɖe mieɖoe koŋ le\nnu gbem le Mawu ƒe sewo gbɔ eye mietu afɔ wo dzi le miawo ŋutɔ ƒe ɖoɖowo ta.\n10 “Le kpɔ ɖeŋu me, Mose de se si tso Mawu gbɔ la na mi be, ‘Bu fofofwò\nkple dawò.’ Egblɔ kpe ɖe eŋu be, ‘Ame si agblɔ nya vloe ɖe fofoa alo dadaa ŋu la\ndze na ku.’ 11 Gake miawo la miegblɔ be ame ate ŋu agblɔ na edzila si hiã nane be,\n“Taflatse nyemate ŋu akpe ɖe ŋuwò o! Elabena nu si wòle be matsɔ na wò la metsɔe\nna Mawu xoxo.’ 12 Mieɖea mɔ nɛ be wòawɔ nu si dze be wòawɔ na fofoa alo dadaa\no. 13 Ale miegbe Mawu ƒe nya eye miewɔna ɖe miaƒe kɔ, siwo mieɖo anyi la dzi.\nMiaƒe wɔna geɖewo le alea.”\n14 Azɔ Yesu yɔ ameha la be woava ɖo to ye. Egblɔ na wo be, “Mi katã mi ɖo\nto nyuie, ne miase nya siawo gɔme”15 Naneke meli si tsoa egodo gena ɖe ame me,\nsi ate ŋu aƒo ɖi amea o, ke boŋ nu siwo doa go tso amea me la woawoe nye nu\nsiwo ƒoa ɖii. 16 Ame si to senu li na la nesee.\n17 Azɔ Yesu ge ɖe aƒe aɖe me be yeahe ɖa le amehawo gbɔ vie. Eƒe\nnusrɔ̃lawo va biae le afi sia be wòaɖe nya siwo wógblɔ va yi la gɔme na yewo.\n18 Yesu bia wo be “Ekema miawo hã miese nya siawo gɔme oa? Miate ŋu\nakpɔe dze sii be nu siwo mieɖuna la magblẽa nu le miaƒe luʋɔ ŋu oa? 19 Ne ame ɖu\nnu la meyina eƒe dzi me o. Ke boŋ etoa eƒe dɔkaviwo me.” Egblɔ nya sia be yeafia\nbe nuɖuɖu ɖe sia ɖe ŋuti kɔ.\n20 Egagblɔ kpe ɖe eŋu be, “Nu si ŋu ame buna lae gblẽa nu le eŋu heƒoa ɖii.\n21 Elabena ame ƒe dzi mee susu baɖa doa go tsona. Nu baɖawo abe, fῖeŋufeŋui alo\nmatrewɔwɔ, fififi, amewuwu, ahasiwɔwɔ 22 ŋubiabiã, ŋutasesẽ, amebeble,\nMarko\n27\nmakɔmakɔnyenye, ŋuʋaʋã, ame ŋu gbegblẽ, dada kple movinuwɔna bubuwo. 23 Nu\nvɔ̃ɖi siawo katã doa go tso miaƒe dziwo me eye woawoe nye nu siwo ƒoa ɖi mi ale\nbe miedze be miage ɖe Mawu ŋkume o.\nYesu da gbe le Kanaan nyɔnu aɖe ƒe vinyɔnuvi ŋuti\n(Mateo 15:21-28)\n24 Yesu dzo le Galilea heyi Tiro kple Sidɔn nutowo me. Edze agbagba be yeaɣla ye\nɖokui gake mete ŋui o. Mekpɔ ɖo hafi eƒe vava ɖi hoo abe ale si wònɔna ɖaa ene o.\n25 Nyɔnu aɖe si vi gbɔgbɔ vɔ̃ nɔ fu ɖem na la va egbɔ enumake. Nyɔnu sia se\nYesu ŋkɔ eya ta eva dze klo ɖe eƒe afɔ nu 26 heɖe kuku be wòaxɔ ye via le gbɔgbɔ\nvɔ̃a si na ye. Nyɔnua nye Sirofoiniketɔ ame siwo Yudatɔwo buna Trɔ̃subɔlawoe la\ndometɔ ɖeka.\n27 Yesu gblɔ nɛ be, “Ele be ɖeviwo naɖi ƒo gbã, gawu la menyo be woatsɔ\nɖeviwo ƒe nuɖuɖu aƒu gbe ɖe avuwo gbɔ o.”\n28 Nyɔnua ɖo eŋu nɛ be, “Aƒetɔ esia nye nyateƒe, gake wotsɔa ɖeviwo ƒe\nnuɖuɖu wuwlui si susɔ la naa avuvi siwo le kplɔ̃ tee.”\n29 Yesu gblɔ nɛ be, “Enyo, èɖo nyaa ŋu nyuie ŋutɔ. Meda gbe le viwò\nnyɔnuvi sue la ŋu na wò. Heyi aƒe me, elabena gbɔgbɔ vɔ̃ la do go le eme.”\n30 Esi nyɔnu sia va ɖo aƒe me la, ekpɔ via nyɔnuvia wòmlɔ anyi ɖe aba dzi\nkpoo elabena gbɔgbɔ vɔ̃a do go le eme.\nGbedada le tokunɔ kple aɖetututɔ aɖe ŋu\n31 Azɔ Yesu tso Tiro yi Sidɔn to Dekapoli alo Du Ewoawo me gatrɔ yi\nMarko\n28\nGalilea ƒua nu. 32 Wokplɔ tokunɔ aɖe si menya nuƒoƒo nyuie o la vɛ nɛ le afi sia eye\name sia ame ɖe kuku nɛ be wòada asi ɖe edzi ayɔ dɔe.\n33 Yesu kplɔ tokunɔ la dzoe le ameawo dome yi adzɔge eye wòƒo eƒe\nasibiɖɛwo ɖe eƒe towo me. Azɔ eɖe ta hesi ɖe eƒe aɖe dzi. 34 Ewu mo dzi kpɔ dziƒo\neye wògbɔ fũ heɖe gbe be, “Hefata” si gɔme enye “ʋu.” 35 Enumake amea ƒe towo\nʋu eye wòde asi nusese kple nuƒoƒo me nyuie hã.\n36 Yesu de se na ameha la be womegana amewo nanya nu si yewɔ la o, gake\nzi ale si wòde se sia na wo la, zi nenema kee wokakaa nya la, 37 elabena nuwɔna la\nwɔ nuku na wo. Ale nya sia tsi amewo nu wonɔ gbɔgblɔm ɖaa be, “Nu sia nu si\nwòwɔna la nye nukunu. Ewɔnɛ be tokunɔ sea nu eye aɖetututɔ hã ƒoa nu eme kɔna!”\nYesu nyi ame akpe ene\n(Mateo 15:32-39)\n8 Ameha gã aɖe gaƒo ƒu ɖe Yesu ŋu le afi aɖe gbe ɖeka eye nuɖuɖu menɔ wo si\nwoaɖu o. Yesu yɔ eƒe nusrɔ̃lawo eye wogblɔ na wo be, 2 “Ame siawo ƒe nu wɔ\nnublanui nam ŋutɔ, elabena ŋkeke etɔ̃e nye esi wole afii eye naneke megale wo si\nwoaɖu o. 3 Ne meɖo wo ɖe aƒe me dɔmeɣeɣii la, ŋuzi atsɔ wo le mɔa dzi, elabena\nwo dometɔ aɖewo tso didiƒe ke.” 4 Nusrɔ̃lawo biae be, “Afi kae míakpɔ nuɖuɖu na\name gbogbo siawo le, le gbedzi afi sia?”\n5 Ke Yesu hã bia wo be, “Abolo nenie le mia si?”\nWoɖo eŋu be, “Abolo adre.” 6 Azɔ Yesu gblɔ na ameawo be woanɔ anyi ɖe\ngbea dzi, etsɔ abolo adreawo, da akpa na Mawu ɖe wo ta, ŋe wo me kakɛ kakɛ hetsɔ\nMarko\n29\nwo na nusrɔ̃lawo eye wotsɔ wo ɖo ameawo ƒe akɔme.\n7 Wokpɔ lã memῖ eve aɖewo hã eye Yesu da akpe ɖe woawo hã ta eye wòna\nbe nusrɔ̃lawo ma wo na ameawo. 8 Ameawo ɖu nu ɖi ƒodo nyuie. Emegbe la\nnusrɔ̃lawo ƒo abolo kakɛ siwo susɔ la ƒu eye woyɔ kusi adre. 9 Ame siwo ɖu nua la\nƒe xexelẽme anɔ akpe ene. Yesu do mɔ wo le nua ɖuɖu vɔ megbe.\n10 Le nu siawo megbe la, Yesu ge ɖe ʋu aɖe me enumake kple eƒe nusrɔ̃lawo\neye wova ɖi go ɖe Dalmanuta nutowo me.\nAmewo bia dzesi\n(Mateo 16:1-4)\n11 Farisitɔ siwo nɔ afi ma la se be Yesu va ɖo teƒea ale woyi be yewoahe nuka kplii.\nWova gblɔ nɛ be, “ɖe dzesi aɖe tso dziƒo fia mía míakpɔ, ekema míaxɔ dziwò se.”\n12 Yesu ɖe hũ, eye wògblɔ na wo be, “nyemawɔ naneke gbeɖe o. Nukunu\nneni dim mi ame siawo miele be miakpɔ?”\n13 Yesu dzo le wo gbɔ, hetrɔ ge ɖe ʋua me eye wòtso ta la yi eƒe go evelia\ndzi.\nFarisitɔwo kple Herɔd ƒe amɔ maʋamaʋã\n(Mateo 16:5-12)\n14 Hafi woadzo la, nusrɔ̃lawo ŋlɔ be wometsɔ nuɖuɖu ɖe asi o, evɔ abolo ɖeka koe\nsusɔ ɖe wo si.\n15 Esi wonɔ tsia dzi yina la, Yesu gblɔ na wo kple gbe blewu be,“Mikpɔ\nnyuie le Herodes kple Farisitɔwo ƒe nuʋãnu la ŋu.”\nMarko\n30\n16 Nusrɔ̃lawo bia wo nɔewo be, “Nya sia gɔme ɖe?” Mlɔeba la eva dze na\nwo abe nuɖuɖu si woŋlɔ be la ŋue Yesu nɔ nu ƒom le ene.\n17 Yesu nya nya si gblɔm wonɔ ale wògblɔ na wo be, “Gbeɖe, menye nu si\nbum miele la gblɔm mele o! Nu ka ta mietea ŋu sea nu gɔme o? ɖe miaƒe dzíwo ku\natri nenema gbegbe be miate ŋu ase nu gɔme oa? 18 Miaƒe ŋkuwo la nu wobe\nmiakpɔ kpli wo ke nu ka tae miekpɔa nu o? Nu ka ta miate ŋu aʋu miaƒe towo ase\nnu o? Mieɖo ŋku naneke dzi kura oa?\n19 Mieɖo ŋku edzi be menyi ame akpe atɔ̃ oa ? Nuɖuɖu wuwlui kusi nenie\nmiefɔ emegbe?” Woɖo eŋu nɛ be “Wuieve sɔŋ”\n20 Egabia wo be,“Esi menyi ame akpe ene kple abolo adre ɖe abolo kusi\nnenie susɔ?” Woɖo eŋu nɛ be, “Kusi adre.”\n21 Azɔ egblɔ na wo be, “Ke ale ke wɔ miebu be nuɖuɖu ƒe anyi manɔmanɔ\nɖe fu na nye susu?”\nYesu yɔ dɔ ŋkuagbãtɔ aɖe le Betsaida\n22 Azɔ esi wova ɖo Betsaida la, ame aɖewo kplɔ ŋkunɔ aɖe vɛ nɛ eye woɖe kuku nɛ\nbe wòada asi ɖe edzi ada gbe le eŋu. 23 Yesu lé ŋkunɔ la ƒe alɔnu eye wòkplɔe do\ngoe le dua me. Eɖe ta ɖe eƒe ŋkuwo dzi, eye wòda asi ɖe wo dzi. Azɔ ebia ŋkunɔ la\nbe, “Ète ŋu le nu kpɔma?”\n24 Amea tsa ŋku godoo eye wò ɖo eŋu be, “Ẽ, mele amewo kpɔm gake\nMarko\n31\nnyemele wo kpɔm nyuie o, wodze abe atiwoe le zɔzɔm ene!”\n25 Yesu gaɖo asi amea ƒe ŋkuwo dzi ake ke fifia ŋkuawo ʋu nyuie eye wonɔ\nnu kpɔm pɛpɛpɛ.\n26 Yesu ɖoe ɖe eƒe ƒometɔwo gbɔ eye wòde se nɛ be, “Mègato kɔƒea me kura\nhafi nàyi o.”\nPetro ʋu Yesu me\n(Mateo 16:13-20, Luka 9:18-21)\n27 Yesu kple eƒe nusrɔ̃lawo dzo le Galilea heyi Kaisaria Filipi kɔƒewo me. Esi wonɔ\nzɔzɔm yina la, Yesu bia nusrɔ̃lawo be, “Ame kae amewo buna be menye? Ale ke\nwole gbɔgblɔm tso ŋunye?”\n28 Nusrɔ̃lawo ɖo eŋu nɛ be, “Ame aɖewo bu be Yohanes\nMawutsidetanamelae nènye, eye bubuwo gblɔ be Eliya alo nyagblɔɖila xoxoawo\ndometɔ ɖekae nènye gava dzɔ.”\n29 Ke ebia woawo ŋutɔ bena, “Ame kae miawo ya miebu nɛ be, menye?”\nPetro ɖo eŋu nɛ be, “Wòe nye Mesia la!” 30 Ke Yesu de se na wo be womegana\name aɖeke nanya esia o!\nYesu gblɔ nya le eƒe ku kple tsitretsitsi ŋu zi gbãtɔ\n(Mateo 16:21-28, Luka 9:22-27)\n31 Azɔ Yesu de asi fukpekpe dziŋɔ siwo katã kpe ge wòala la ŋu nyawo gbɔgblɔ me\nna eƒe nusrɔ̃lawo. Egblɔ na wo be dumegãwo kple Osɔfogãwo agbe nu le ye gbɔ.\nAgbalẽfialawo hã agbe ye eye woawu ye. Gake yeagafɔ le ŋkeke etɔ̃ megbe. 32\nMarko\n32\nYesu ƒo nu na wo faa le nya siawo ŋu, meɣla naneke ɖe wo o. Eya ta Petro yɔe ɖe\nkpɔe heka ŋkume nɛ be, “Mele be nànɔ nya sia ƒomevi gblɔm o.”\n33 Yesu trɔ kɔ kpɔ eƒe nusrɔ̃lawo eye wògblɔ na Petro kple moveviɖoɖo be,\n“Wò Satana, te ɖa le gbɔnye elabena èle nu siawo kpɔm le amegbetɔ ƒe susu nu ke\nmenye le Mawu tɔ nu o.”\n34 Azɔ eyɔ nusrɔ̃lawo kple amehawo ƒo ƒui be woaɖo to ye. Egblɔ na wo be,\n“Ne mia dometɔ aɖe di be yeadze yonyeme la ele be wòaɖe asi le nu siwo doa\ndzidzɔ nɛ la katã ŋu eye wòatsɔ eƒe atitsoga akplɔm ɖo. 35 Ne miedi kokoko be\nmiaɖe miaƒe agbe la miabui boŋ. Ame siwo tsɔ woƒe agbe ɖo anyi le nye nyanyui la\nta la, atsi agbe boŋ.\n36 “Viɖe ka wòanye na ame be xexeame katã nazu etɔ gake wòabu eƒe agbe\nto xexeame nuwo yometiti me? 37 Nane gaxɔ asi wu eya ŋutɔ ƒe luʋɔ le xexe sia\nmea? 38 Le ŋkeke siawo me esi dzimaxɔse kple nu vɔ̃ bɔ alea la, ame si nye ŋutɔ\nkple nya siwo gblɔm mele na mi akpe ŋu na la, Nye Mesia la makpe ŋu eya hã\nnenye be metrɔ va le Fofonye ƒe ŋutikɔkɔe la me kple eƒe mawudɔla kɔkɔeawo.”\nYesu trɔ eƒe nɔnɔme le to dzi\n(Mateo 17:1-13, Luka 9:28-36)\n9 Yesu yi edzi gblɔ na eƒe nusrɔ̃lawo be, “Mia dometɔ aɖewo siwo le afi sia la\nanɔ agbe va sa ɖe esime mawufiaɖuƒea nava le ŋusẽ gã aɖe me.”\n2 Le ŋkeke ade megbe la, Yesu kplɔ Petro, Yakobo kple Yohanes yi to\nMarko\n33\nkɔkɔ aɖe tame. Ame aɖeke menɔ teƒe sia o.”\nEsi wo ɖo afi ma teti ko la Yesu ƒe mo de asi keklẽ me kple ŋutikɔkɔe, 3 eye\neƒe awu si wòdo la trɔ fu pampampam. Awu la fu ale gbegbe be, naneke mele\nxexeame ate ŋu awɔe wòafu nenema o. 4 Azɔ Eliya kple Mose va do ɖe Yesu gbɔ\neye wode asi dzeɖoɖo me kplii.\n5 Petro gblɔ na Yesu be, “Nufiala, enyo na mí be míanɔ afi sia. Mína míatu\nagbadɔ etɔ̃, ɖeka na wò, ɖeka na Mose, eye ɖeka na Eliya.” 6 Egblɔ esia elabena\nmenya nu si wòagblɔ o, wovɔ̃ ŋutɔ.\n7 Esi Petro nɔ nya siawo gblɔm la, alilikpo aɖe va tsyɔ wo dzi eye wòxe ɣe\nŋkume. Gbe aɖe ɖi tso alilikpoa me be, “Esia nye vinye lɔlɔ̃a. Miɖo to Eyama.”\n8 Kasia nusrɔ̃la etɔ̃awo megakpɔ ame aɖeke le wo gbɔ o negbe Yesu ɖeka ko,\nelabena Mose kple Eliya wodzo.\n9 Esi wonɔ ɖiɖim tso toa dzi gbɔna la, Yesu de se na nusrɔ̃lawo vevie be\nwomegagblɔ nu si teƒe wokpɔ la na ame aɖeke o, negbe le yeƒe tsitretsitsi tso ame\nkukuwo dome megbe ko. 10 Ale nusrɔ̃lawo ɣla nya siawo ɖe woƒe dziwo me. Gake\nzi geɖe la, woƒoa nu le eŋu eye wobua ta me vevie le nu si tututu Yesu wɔnɛ be,\n“Tsitretsitsi tso ame kukuwo dome” la ŋu.\n11 Farisitɔwo kple agbalẽfialawo nɔa gbɔgblɔm ɖaa be, ele be Eliya natrɔ va\nhafi Mesia la nate ŋu ava. Nya sia me mekɔ na nusrɔ̃lawo o, eya ta wobia Yesu be\nwòaɖe eme na yewo. 12 Yesu ɖo eŋu be, “Le nyateƒe me la Eliya va xoxo eye wò ɖɔ\nnuwo katã ɖo. Azɔ nu ka ta woŋlɔ̃e ɖi le Amegbetɔvi la ŋu be akpe fu geɖe eye\nwoagbe nu le egbɔ? 13 Ke mele gblɔm na mi be Eliya va eye wowɔ nu sia nu si\nMarko\n34\nwodi be yewoawɔ lae, abe ale si woŋlɔ̃e ɖii la ene.”\nYesu da gbe le ŋutsuvi, gbɔgbɔ vɔ̃ tɔ aɖe, ŋu\n(Mateo 17:14-20, Luka 9:37-43)\n14 Wova ɖo toa te eye wokpɔe be ameha gã aɖe ƒo xlã nusrɔ̃la asieke mamleawo.\nYudatɔwo ƒe agbalẽfialawo nɔ nuka hem kpli wo. 15 Esi ameha la kpɔ Yesu la vɔvɔ̃\nlé wo ke woƒu du yi egbɔ be yewoaɖado gbe nɛ. 16 Yesu bia wo be, “Nya ka tututu\nhem miele?”\n17 Ame ɖeka le ameawo dome do ɣli gblɔ be, “Nufiala meɖe kuku vinyee\nmekplɔ vɛ na wò be nàda gbe le eŋu nam. Gbɔgbɔ vɔ̃ aɖe le eme si wɔe be mete\nŋu ƒoa nu o. 18 Nyateƒe ne gbɔgbɔ baɖa sia dze edzi la, etsɔnɛ xlãna ɖe anyi ŋɔdzitɔe\neye futukpɔ dona le enu bɔbɔbɔ, eɖua aɖukli eye eya ame bliboa ƒe lãme liana sesῖe.\nMeɖe kuku na wò nusrɔ̃lawo be woanya gbɔgbɔ vɔ̃ sia le eme gake womete ŋui o.”\n19 Yesu trɔ ɖe nusrɔ̃lawo ŋu hegblɔ na wo be, “Mi xɔse ʋeetɔ siawo, ŋkeke\nnenie wòle be manɔ anyi kpli mi hafi miaxɔ dzinye ase? Ale ke gbegbe magbɔ dzi ɖi\nna mi? Mikplɔ ɖevi la vɛ nam.”\n20 Ale wokplɔ ɖevi la yii na Yesu. Gake kaka wòakpɔ Yesu ko la gbɔgbɔ vɔ̃\nla xlãe ɖe anyigba sesῖe, eƒo dablibɛ le anyigba eye futukpɔ hã nɔ dodom le enu.\n21 Yesu bia ɖevia fofo be, “Tso ɣekaɣi ke wòle dɔ sia lém?” Fofoa ɖo eŋu\nbe, “Tso keke eƒe ɖevime ke, 22 Gbɔgbɔ vɔ̃ sia nana wodzea dzo me alo tsi me eye\nwòdi kokoko be yeawui. Ao! Meɖe kuku kpɔ míaƒe nublanui, eye ne àte ŋui la, nàwɔ\nnane tso eŋuti na mí.”\nMarko\n35\n23 Yesu gabiae be, “ɖe nègblɔ be ne mate ŋuia? Nu sia nu wɔwɔ le bɔbɔe ne\nèxɔe se ko.”\n24 Fofo la ɖo eŋu enumake be, “Xɔse le asinye. Ao, ve nunye be nye xɔse sia\nnadzi ɖe edzi!” 25 Yesu kpɔ be ameha la nɔ dzidzim ɖe edzi eya ta eɖe gbe na\ngbɔgbɔ vɔ̃ la be, “O, gbɔgbɔ maƒonu, tokunɔ gbɔgbɔ, meɖe gbe na wò be nàdo go le\nɖevi sia me enumake eye mèkpɔ mɔ agage ɖe eme azɔ o.”\n26 Gbɔgbɔ vɔ̃ la do ɣli sesῖe, ganyama ɖevia nublanuitɔe eye wòdo go le eme.\nAzɔ ɖevia fa miamiamia ɖe anyigba eye wòli kpoo abe ɖe wòku ene. Ale ameawo\nkatã gblɔ be, eku. 27 Ke Yesu lé eƒe alɔnu eye wòna wòtsi tre eye nukutɔe la eƒe\nlãme sẽ. 28 Azɔ esi Yesu kple eƒe nusrɔ̃lawo ɖeɖe wonɔ aƒe si me wodze la,\nnusrɔ̃lawo biae be, “Nu ka ta míawo míete ŋu nya gbɔgbɔ vɔ̃ ma dogoe o?”\n29 Yesu ɖo eŋu na wo be, “Nu siawo ƒomevi wɔwɔ hiã gbedodoɖa kple\nnutsitsidɔ.”\nYesu gblɔ nya le eƒe ku kple tsitretsitsi ŋu zi evelia\n(Mateo 17:22-23, Luka 9:43-45)\n30 Yesu kple eƒe nusrɔ̃lawo dzo le nuto sia me eye woɖo ta Galilea nutoa me. Yesu\ndze agbagba vevie be amewo nagakpɔ ye o, 31 elabena edi be yeakpɔ ɣeyiɣi geɖe\nafia nu eƒe nusrɔ̃lawo. Zi geɖe ne ele nu fiam wo la egblɔna na wo be, “Nye Mesia\nla, woadem asi eye woawum. Gake le ŋkeke etɔ̃ megbe la magatsi tre tso ame\nkukuwo dome.”\n32 Nusrɔ̃lawo mete ŋu se nya siawo gɔme o gake ale si woawɔ abia la hã zu\ndɔ elabena wonɔ vɔvɔ̃m.\nMarko\n36\nAme kae nye gãtɔ le mawufiaɖuƒe la me?\n(Mateo 18:1-5, Luka 9:46-48)\n33 Yesu kple eƒe nusrɔ̃lawo va ɖo Kapernaum. Esi wova ɖo aƒe si me wodze eye\nwoƒe mo dze anyi vɔ la, Yesu bia nusrɔ̃lawo be, “Esi míenɔ mɔa dzi gbɔna ɖe, nya\nka me dzrom mienɔ?”\n34 Nyateƒe, nya sia ŋu ɖoɖo sesẽ na nusrɔ̃lawo elabena nya si hem wonɔ la\nku ɖe ame si nye wo katã ƒe gãtɔ la ŋu.\n35 Yesu bɔbɔ nɔ anyi, eyɔ eƒe nusrɔ̃lawo wuieveawo ƒo ƒui eye wògblɔ na wo\nbe, “Ame si di be yeanye mi katã ƒe gãtɔ la ele nɛ be wòanye suetɔ kekeake gbã, ẽ\nele be wòanye mi katã ƒe subɔla!”\n36 Azɔ ekplɔ ɖevi aɖe va wo titinae, kɔe ɖe eƒe abɔwo dome eye wògblɔ na\nwo be, 37 “Ame si axɔ ɖevi aɖe abe esia ene le nye ŋkɔ me la, nyee ma wòxɔ, eye\name si axɔm la, menye nyee wòxɔ o, ke boŋ Fofonye si dɔm ɖa lae wòxɔ!”\nAme si metsi tre ɖe mía ŋu o la, le mía dzi\n(Luka 9:49-50)\n38 Yesu ƒe nusrɔ̃lawo dometɔ ɖeka si woyɔna be Yohanes la gblɔ nɛ be, “Nufiala,\nmíekpɔ ame aɖe si tsɔ wò ŋkɔ nɔ gbɔgbɔ vɔ̃wo nyamii le amewo me. Ale míegbe nɛ\nMarko\n37\nbe megawɔe o, elabena menye mía dometɔ ɖekae wònye o.”\n39 Yesu gblɔ nɛ be, “Migagbe nɛ o, elabena ame si le nukunu aɖe wɔm le\nnye ŋkɔ dzi la, mate ŋu anye futɔ o. 40 Ame si metsi tre ɖe mía ŋu o la, le míaƒe\nakpa dzi.” 41 Yesu yi edzi be, “Ne ame aɖe na tsi kplu ɖeka mi elabena mienye\ntɔnyewo la, magblɔe na mi kple kakaɖedzi geɖe be, ame sia mabu fetu si wòaxɔ la o.\nNu vɔ̃ wɔwɔ ƒe tetekpɔwo\n(Mateo 18 :6-9, Luka 17:1-2)\n42 Gake na ame aɖe awɔe be ɖevi sue siawo ƒomevi ɖeka abu xɔse si le eme ɖe\nŋunye la, ne wotsi kpe gã aɖe ɖe kɔ nɛ tsɔe ƒu gbe ɖe ƒu me la, anyo nɛ wu sã.”\n43 “Ne wò asi ɖia nu wò la, lãe ɖe. Enyo na wò be nage ɖe mawufiaɖuƒe la\nme kple asikpo wu be asi eve nanɔ ŋuwò nayi dzomavɔʋe la me, afi si dzo metsina\nle o. 44 Afi si woƒe nyẽ mekuna le o, eye wometsia dzo hã le na le o. 45 Ne wò\nafɔ ɖia nu wo la, lãe ɖa. Enyo na wò be nage ɖe agbe la me kple afɔkpo, wu esi afɔ\neve nanɔ asiwò, eye woatsɔ wò aƒu gbe ɖe dzomavɔʋe la me. 46 Afi si woƒe nyẽ\nmekuna le o, eye dzo la hã metsina le o. 47 Eye ne wò ŋku ɖia nu wò la, hoe le eme.\nEnyo na wò be nayi mawufiaɖuƒe la me kple ŋku ɖeka wu be nayi dzomavɔʋe la me\nkple ŋku eve. 48 Afi si woƒe nyẽ mekuna le o eye dzo la hã metsina le o, 49 eye\nwoatsɔ dzobibi ade dze ame sia me wòatee.\n50 Yesu wu eƒe nuƒoa nu be, “Dze nye nu vevi aɖe gake nenye be dze bu eƒe\nvivi la, womagate ŋu atsɔe ade naneke o, elabena meganyo na naneke o. Eya ta\nmigabu vivi si le mia me la o ! Minɔ anyi kple amewo katã le ŋutifafa me.”\nMarko\n38\nYesu fia nu le srɔ̃gbegbe ŋu\n(Mateo 19:1-12)\n10 Yesu kple eƒe nusrɔ̃lawo dzo le Kapernaum eye woyi dziehe lɔƒo le Yudea\nnutowo kple nuto si le Yɔdan ƒe ɣedzeƒe lɔƒo la me. Abe ale si wònɔna ɖaa ene la, ame\nhawo va ƒo zi ɖe Yesu ŋu eye wòfia nu wo abe ale si wòwɔnɛ ene.\n2 Faristitɔ aɖewo va egbɔ le afi sia be yewoadoe kpɔ be yewoalée le nya aɖe me hã.\nWobiae be, “Woɖe mɔ na ŋutsu be wòagbe srɔ̃a?”\n3 Yesu trɔ bia wo be, “Ale ke Mose gblɔ tso srɔ̃gbegbe ŋuti?” 4 Ameawo ɖo eŋu nɛ\nbe, “Mose da asi ɖe srɔ̃gbegbe dzi eye nu si ko wòle be ame si di be yeagbe srɔ̃a nawɔ enye\nbe wòaŋlɔ̃ agbalẽ na nyɔnua be yegbee.”\n5 Yesu ɖo eŋu be, “Le miaƒe dzimesesẽ ŋuti tae Mose de se sia na mi ɖo.” 6 Ke tso\nnuwɔwɔ ƒe gɔmedzedzea me ke la, Mawu ‘wɔ ŋutsu kple nyɔnu.’ 7 ‘Le esia ta ŋutsu agblẽ\nfofoa kple dadaa ɖi eye wòalé ɖe srɔ̃nyɔnua ŋuti 8 eye wo kpakple eve woazu ŋutilã ɖeka.\nEya ta womeganye ame eve o ke boŋ wozu ɖeka. 9 Esia ta nu si ke Mawu bla la ame aɖeke\nnagamã me o.\n10 Le esia megbe, esi Yesu kple eƒe nusrɔ̃lawo ɖeɖe wonɔ aƒe si me wodze la,\nnusrɔ̃lawo gado srɔ̃gbenya la ɖa ake.\n11 Yesu gblɔ na wo be, “Nenye be ŋutsu aɖe gbe srɔ̃a be yeaɖe bubu la, ewɔ ahasi\nɖe nyɔnu sia ŋu. 12 Nenema ke ne nyɔnu aɖe hã gbe srɔ̃a eye wòyi ɖaɖe ŋutsu bubu la, eya\nhã wɔ ahasi.”\nMarko\n39\nYesu yra ɖeviwo\n(Mateo 19:13-15, Luka 18:15-17)\n13 Gbe ɖeka esi dzila aɖewo kplɔ wo viwo va Yesu gbɔe be wòayra wo la, nusrɔ̃lawo nya\nwo be womegaɖe fu na Aƒetɔ la o.\n14 Yesu kpɔ nu si nusrɔ̃lawo wɔ ɖe dzila siawo ŋu, eye medzɔ dzi nɛ kura o. Egblɔ\nna nusrɔ̃lawo be, “Mina ɖeviwo nava gbɔnye, eye migaxe mɔ na wo kura o, elabena ame\nsiwo ƒomevi tɔe nye mawufiaɖuƒe la! 15 Megale gbe tem ɖe edzi na mi ake abe tsã ene be,\name si metsɔ eɖokui wɔ ɖevi le Mawu gbɔ o la, mate ŋu ayi Eƒe fiaɖuƒea me gbeɖegbeɖe\no.”\n16 Azɔ exɔ ɖeviawo ɖe eƒe abɔwo dome eye wòda asi ɖe wo dzi heyra wo.\nɖekakpui kesinɔtɔ la\n(Mateo 19:16-30, Luka 18:18-30)\n17 Esi Yesu kple eƒe nusrɔ̃lawo dzra ɖo vɔ be yewoadze mɔ ayi teƒe aɖe la, ɖekakpui aɖe nɔ\ndu dzi sesῖe va dze klo ɖe eŋkume, eye wòbiae be, “Nufiala nyui, nu ka tututue wòle be\nmawɔ hafi ate ŋu anyi agbe mavɔ dome?\n18 Yesu biae be, “Nu ka tae nèyɔm be ame nyui ɖo? Ame aɖeke menyo o, negbe\nMawu ɖeka ko. 19 Azɔ le wò biabia la ŋuti la, ènya seawo xoxo. Woawoe nye be, mègawu\name o, mègawɔ ahasi o, mègafifi o, mègada alakpa o, mègaba ame o, bu fofowò kple\ndawò.”\n20 Ŋutsua gblɔ na Yesu be, “Nufiala tso nye ɖevi me ke la nyemeɖo ŋku edzi be\nmeda le se siawo ƒe ɖeke dzi kpɔ o.”\nMarko\n40\n21 ɖekakpuia ƒe nu nyo Yesu ŋu ŋutɔ ale wògblɔ nɛ be, “Nu vevi ɖeka susɔ si mèwɔ\no. Yi nàlɔ wò nuwo katã yi ɖadzra eye nàtsɔ ga la ana ame dahewo bena kesinɔnuwo nanɔ\nasiwo le dziƒo. Le esia megbe la, va nàdze yonyeme.”\n22 ɖekakpuia yrɔ esi wòse nya siawo, eƒe mo da tu zi ɖeka eye wòdzo nublanuitɔe,\nelabena enye kesintɔ gã aɖe.\n23 Esi wòdzo yina la Yesu kpɔ eyome sẽ eye wòtrɔ ɖe eƒe nusrɔlawo gbɔ gblɔ na wo\nbe, “Asese na kesinutɔwo ŋutɔ hafi woage ɖe mawufiaɖuƒe la me!”\n24 Nya siawo wɔ nuku na nusrɔ̃lawo ŋutɔ. Yesu gagblɔ ake be, “Vinyewo, asesẽ na\name siwo ɖoa ŋu ɖe kesinɔnuwo ŋu la be woayi ɖe mawufiaɖuƒe la me! 25 Le nyateƒe me\nla, anɔ bɔbɔe na kposɔ be wòato abi ƒe vo me ado go tsɔ wu be kesinɔtɔ nage ɖe\nmawufiaɖuƒea me.” 26 Nya siawo gawɔ nuku na nusrɔ̃lawo ŋutɔ. Ale wobiae be, “Nenye be\nkesinɔtɔwo makpɔ ɖeɖe o ɖe, ke ame kae le xexe sia me si akpɔ ɖeɖe?”\n27 Yesu kpɔ wo dũ eye wògblɔ na wó be, “Esia mele bɔbɔe le amegbetɔwo gome o\ngake ele bɔbɔe le Mawu ya gome elabena naneke wɔwɔ mesesẽ na Mawu o.”\n28 Petro gblɔ na Yesu be, “Míegblẽ nu sia nu ɖi hedze yowòme.”\n29 Yesu gblɔ na wo be, “Mele kpe ɖom edzi na mi be, ame siwo katã gblẽ woƒe\naƒewo, nɔviŋutsuwo kple nɔvinyɔnuwo, fofowo kple dadawo, viwo kple anyigbawo katã ɖi\nle lɔlɔ̃ nam ta, eye be yewoakaka mawunya ta la, 30 woakpɔ woƒe aƒewo, nɔviŋutsuwo,\nnɔvinyɔnuwo, fofowo kple dadawo, viwo kple anyigbawo katã ɖe eteƒe zi geɖe kpakple\nyometiti le agbe sia me.\n“Gake le agbe si gbɔna me la woakpɔ agbe mavɔ. 31 Ke ame geɖe siwo nye\ngbãtɔwo le afi sia azu mlɔetɔwo le afi ma eye ame siwo nye mlɔetɔwo le afii la azu\nMarko\n41\ngbãtɔwo le afi ma.”\nYesu gblɔ nya le eƒe ku kple tsitretsitsi ŋu zi etɔ̃lia\n(Mateo 20:17-19, Luka 18:31-34)\n32 Esi wonɔ mɔ dzi yina Yerusalem la, Yesu do ŋgɔ na eƒe nusrɔ̃lawo. Nusrɔ̃lawo ƒe mo wɔ\nyaa eye vɔvɔ̃ hã ɖo wo. Yesu yɔ wo ɖe kpɔe eye wògblɔ nu siwo katã ava dzɔ ɖe edzi ne\nwoɖo Yerusalem la na wo:\n33 Egblɔ na wo be, “Ne míeɖo afi ma la, woalé Nye Mesia la akplɔ ayii na\nosɔfogãwo kple agbalẽfialawo. Ame siawo atso ku fia nam, akplɔm ade asi na Trɔ̃subɔlawo\nbe woawum. 34 Woaɖu fewu le ŋunye vevie, aɖe ta ɖe ŋunye vlodotɔe, aƒom kple atam, eye\nwoawum. Gake le ŋkeke etɔ̃a gbe la, matsi tre tso ame kukuwo dome.”\nYakobo kple Yohanes ƒe dzimedidi\n(Mateo 20:20-28)\n35 Azɔ Yakobo kple Yohanes Zebedeo viwo, va egbɔ va do dalῖ nɛ be, “Aƒetɔ, míedi be\nnàwɔ dɔmenyo aɖe na mí.”\n36 Yesu bia wo be, “Nu ka dɔmenyo?”\n37 Woɖo eŋu nɛ dzaa be, “Míedi be míanɔ fiazikpui siwo te ɖe tɔwò ŋu tututu la dzi\nle wò fiaɖuƒe la me. Ame ɖeka nanɔ wò ɖusime eye ame evelia nanɔ wò miame.”\n38 Yesu ɖo eŋu na wo be, “Mienya nu si biam miele o. Miate ŋu ano nu tso\nfukpekpe ƒe kplu veve si no ge mala la me eye miate ŋu anɔ te ɖe fukpekpe ƒe tsideta si de\nge wole nam la hã nua?”\nMarko\n42\n39 Woɖo eŋu nɛ be, “Ẽ, míate ŋui.” Yesu gblɔ na wo be, “Anɔ eme be miate ŋu ano\nnu tso kplu veve si me mele nu no ge la me eye miate ŋu axɔ tsideta veve si xɔ ge mala, 40\ngake ŋusẽ mele asinye be maɖo mi zi siwo te ɖe tɔnye ŋu la dzi o, elabena wodzra wo ɖo ɖi\nna ame siwo wotia da ɖi la ko.”\n41 Nusrɔ̃lawo ewo mamleawo se nu si Yakobo kple Yohanes yi ɖabia Yesu ale\nwodo dɔmedzoe ɖe wo ŋu vevie. 42 Le esia ta Yesu yɔ wo va egbɔe hegblɔ na wo bena,\n“Abe ale si mienya ene la, anyigbadzi fiawo kple amegãwo ɖua aƒetɔ ɖe wo teviwo dzi kple\nŋusẽ. 43 Gake meganɔ nenema le miawo ya dome o. Ame si di be yeanye gãtɔ le mia dome\nla ele nɛ be wòanye mi katã ƒe subɔla. 44 Eye ame si di be yeanye amewo katã ƒe tatɔ la,\nele nɛ be wòanye woƒe kluvi. 45 Elabena, Nye, Mesia la, nyemeva afi sia be ame aɖeke\nnasubɔm o, ke boŋ be masubɔ amewo eye be matsɔ nye agbe na ɖe ame geɖewo ƒe\nɖeɖekpɔkpɔ ta.”\nYesu yɔ dɔ Bartimeo, ŋkuagbãtɔ la\n(Mateo 20:29-34, Luka 18:35-43)\n46 Azɔ wova ɖo Yerixo. Emegbe esi woto dua me yina la, amewo nye zi bibibi kplɔ wo ɖo.\nŊkunɔ aɖe si ŋkɔe nye Bartimeo, Timeo ƒe vi la, nɔ anyi ɖe mɔto, le esime Yesu nɔ eme\ntsom va yina. 47 Esi Bartimeo se be Yesu si tso Nazaret la, va ɖo ye gbɔ tututu la, edo ɣli\nsesῖe be, “Yesu David Vi, kpɔ nublanui nam!”\n48 Ame siwo kplɔ Yesu ɖo la dometɔ aɖewo blu ɖe eta sesῖe be, “Do to kaba.” Gake\nɣlia dodo dzi ko wònɔ sesῖe wu tsã be, “Ao, David Vi lee, kpɔ nublanui nam.”\n49 Esi Yesu se eŋkɔ la, etɔ ɖe mɔƒoa me hegblɔ be, “Migblɔ nɛ be neva afii.” Ale\nwoyi be yewoakplɔ ŋkunɔa vɛ. Wogblɔ nɛ be, “Wò la, dzɔgbenyuie le ŋuwò ŋutɔ,\nMarko\n43\nYesu le yɔwòm, tso mídzo.” 50 Eɖe eƒe awu xoxo si le eŋu la ƒu gbe eye wòɖe abla\ndzidzɔtɔe va do ɖe Yesu gbɔ.\n51 Yesu biae be, “Nuka nèdi be mawɔ na wò?” Ŋkunɔ la ɖo eŋu nɛ be, “O, Nufiala,\nmedi vevie be makpɔ nu.”\n52 Yeusu gblɔ nɛ be “Enyo, ava me na wò. Wò xɔse da gbe le ŋuwò.” Ŋkunɔ la ƒe\nŋkuwo ʋu enumake eye wòde asi nukpɔkpɔ me. Ale wòdze Yesu yome kple dzidzɔ\nmanyagblɔ aɖe.\nYesu yi Yerusalem abe dziɖula ene\n(Mateo 21:1-11, Luka 19:28-40, Yohanes 12:12-19)\n11 Esi wogogo Betfage kple Betania le Yerusalem gbɔ eye wova ɖo Amito la gbɔ la,\nYesu dɔ eƒe nusrɔ̃la eve be woado ŋgɔ na yewo.\n2 Egblɔ na wo be,“Miyi kɔƒe si le mia ŋgɔ la me. Ne miege ɖe eme teti ko la,\nmiakpɔ tedzivi si womedo kpɔ o la le ka me. Mitui ne miakplɔe vɛ. 3 Ne ame aɖe bia mi be\nnu ka tae miele ka ɖemii hã la, migblɔ nɛ ko be, ‘Aƒetɔ lae le ehiãm eye agatrɔe vɛ kpuie.’”\n4 Nusrɔ̃lawo eveawo dze mɔ eye wokpɔ tedzivi la le ka me le aƒe aɖe godo. Esi\nwonɔ ka tumi la, 5 ame aɖewo siwo nɔ tsi tre ɖe afi ma la bia wo be, “Nu ka tae miele ka\ntum tedzivia?”\n6 Wogblɔ nya siwo Yesu be woagblɔ la, eye ameawo ɖe mɔ na wo.\n7 Ale wokplɔ tedzivi la vɛ na Yesu eye nusrɔ̃lawo ɖe woƒe awuwo ɖe edzi be\nwòadoe. 8 Ame geɖe siwo hã nɔ ameha la dome la ɖo woƒe awuwo ɖe mɔƒoa me le eŋgɔ be\nwòazɔ edzi eye ɖewo hã ŋe atilɔwo ɖo ɖe mɔƒoa me nɛ fũ.\nMarko\n44\n9 Eya ŋutɔ nɔ titina, ame aɖewo nɔ eŋgɔ eye ɖewo hã nɔ eyome eye wo katã\nwonɔ ɣli dom dzidzɔtɔe be, “Hosana, woayra ame si gbɔna le Aƒetɔ la ŋkɔ me.” 10 Woayra\nMawu be wòtrɔ Mía Fofo David ƒe fiaɖuƒe la vɛ na mí. Hosana le dziƒo ʋῖ.\nYesu ƒo fi de gboti aɖe\n(Mateo 21:18-19)\n11 Ale wòge ɖe Yerusalem dua me eye woyi gbedoxɔ la me. Etsa ŋku godoo le teƒea, lé\nŋku ɖe nu sia nu ŋu tsitotsito eye wòtrɔ dzo yi Betania kple nusrɔ̃la wuieveawo elabena zã\nnɔ dodom.\n12 Le ŋufɔke ŋdi esi wotrɔ tso Betania gbɔna la, dɔ wu Yesu le mɔa dzi. 13 Ekpɔ\ngboti aɖe le eŋgɔ. Ati sia da ame ŋutɔ ale wòzɔ ɖe edzi be yeakpɔ kutsetse aɖe le edzi hã.\nGake aŋgbawo koe nɔ atia dzi elabena eƒe kutseɣi me ɖo o.\n14 Yesu ƒo fi de atia be, “Ame aɖeke magaɖu wò kutsetse aɖe kpɔ o tso fifia yi\nmavɔ me.” Nusrɔ̃lawo hã se nya si wògblɔ.\nGbedoxɔ la ŋukɔkɔ\n(Mateo 21:12-17, Luka 19:45-48, Yohanes 2:13-22)\n15 Esi wova ɖo Yerusalem la, eyi gbedoxɔa me ake eye wòde asi nudzralawo kple\nnuƒlelawo nyanya me do goe. Emu gaɖɔlilawo ƒe kplɔ̃wo ƒu anyi, ekaka akpakpadzralawo\nhã ƒe agbadɔwo, 16 eye meɖe mɔ be ame aɖeke natsɔ naneke kura ato gbedoxɔa me o.\n17 Egblɔ na ameawo bena, “Woŋlɔ ɖe mawunya me be, “Nye gbedoxɔ anye\ngbedoɖaƒe na dukɔwo katã. Gake miawo mietsɔe wɔ adzoblasuwo ƒe nɔƒee.”\nMarko\n45\n18 Esi Osɔfogãwo kple Yudatɔwo ƒe kplɔla bubuwo se nu si Yesu wɔ la, wode\naɖaŋu le ale si woawɔ awui la ŋuti. Ke nane ɖe fu na wo ƒe susu. Eyae nye be, ame geɖewo\nkpɔ dzidzɔ ŋutɔ le Yesu ƒe nufiafia ŋuti, ale be ʋunyaʋunya ate ŋu adzɔ nenye be wote nu\nsia wɔwɔ kpɔ.\n19 Abe ale si wowɔna ɖaa ene la, Yesu kple eƒe nusrɔ̃lawo do go le dua me la fiẽ me\nlɔƒo.\nNusɔsrɔ̃ tso gboti yɔyrɔ la ŋu\n(Mateo 21:20-22)\n20 Le ŋufɔke ŋdi la, wova to ati si Yesu ƒo fi de la ŋuti eye wokpɔ be ati blibo la yrɔ sũu.\n21 Kasia Petro ɖo ŋku nya si Yesu gblɔ na atia la dzi, eye wòdo ɣli gblɔ be, “Kpɔ ɖa,\nNufiala! Ati si nèƒo fi de la yrɔ!” 22 Yesu ɖo eŋu be, “Mawudzixɔse nanɔ mia si.” 23\n“Nyateƒenya wonye be, nenye ame aɖe agblɔ na to sia be ‘Yi, natsɔ ɖokuiwo ƒu gbe ɖe\natsiaƒu me’ eye ɖikeke aɖeke mele eƒe dzi me o, ke wòxɔe se be nu si yegblɔ ava me la,\nwoawɔe nɛ. 24 Eya ta mele egblɔ na mi, nu sia nu si miabia to gbedodoɖa me la mixɔe se\nbe miaxɔe, eye woaka mia si hã. 25 Gake ne miebe yewoado gbe ɖa la, mitsɔ ame siwo ƒe\nnyawo le dɔme na mi la ke wo gbã bena mia fofo si le dziƒo hã, natsɔ miaƒe nu vɔ̃wo ake\nmi.”\nNyahehe tso Yesu ƒe ŋusẽ ŋu\n(Mateo 21:23-27, Luka 20:1-8)\n26 Ke ne mietsɔ ke amewo o la, mia Fofo hã matsɔ miaƒe nu vɔ̃wo ake mi o. 27 Wova ɖo\nMarko\n46\nYerusalem ake eye esi wonɔ tsa ɖim le gbedoxɔa me la Osɔfogawo kple Yudatɔwo ƒe\namegã bubuwo va tui hebiae be, 28 “Ŋusẽ ka tututue le asiwò nètsɔ le nu siawo wɔm, eye\name kae na ŋusẽ sia wo?”\n29 Yesu ɖo eŋu na wo be, “Hafi maɖo nya sia ŋu na mi la, miawo hã miɖo nye\nbiabia ɖeka sia ŋu nam. 30 Yohanes ƒe mawutsidetaname ɖe ame ka gbɔ wòtso, Mawu gbɔe\nwòtso loo alo amewo gbɔe wòtsoa? Miɖo eŋu nam!”\n31 Wodzro nya sia ŋu le wo ɖokuiwo dome eye wogblɔ be, “Ne míeɖo eŋu be\nMawu gbɔe la, agblɔ be, Enyo, nu ka tae míexɔe o ɖo?’ 32 Gake ne míegblɔ be menye\nMawu gbɔe wòtso o la, ke míegblɔ nya aɖe, esi ana be ʋunyaʋunya adzɔ. Elabena amewo\nkatã xɔe se vevie be Yohanes nye nyagblɔɖila.”\n33 Eya ta wogblɔ nɛ be, “Míate ŋu aɖo eŋu na wò o. Míenya o.” Yesu hã gblɔ na\nwo be, “Ekema nye hã nyemagblɔ ŋusẽ si metsɔ le nu siawo womii la na mi o.”\nLododo tso waingble kple agblea dzi nɔlawo ŋu\n(Mateo 21:33-46, Luka 20:9-19)\n12 Lo siwo Yesu do na amehawo le ɣemaɣi la ƒe ɖewo nye esi, “Ame aɖe de waingble\ngã aɖe eye wòɖo gli ƒo xlãe, Etu wainfiaƒe hã. Hekpe ɖe esia ŋu la, etu gbetakpɔxɔ aɖe afi\nsi ame anɔ, adzɔ agblea ŋu ɣesiaɣi. Azɔ etsɔ agblea de agbledzinɔla aɖewo sime be woakpɔ\nedzi ale wòdzo yi du didi aɖe me. 2 Le nuŋeɣi la, agbletɔ la dɔ eƒe subɔvi ɖeka ɖa be wòaxɔ\nagblemenukua ƒe akpa si nye yetɔ gome la vɛ na ye. 3 Gake agblea dzi nɔlawo ƒo\namedɔdɔa, eye wotrɔe ɖo ɖa asi ƒuƒlu.\n4 “Agbletɔa gaɖo ame bubu ɖa, gake woƒo eya hã vevie de abi gɔ̃ hã ta nɛ hedo\nMarko\n47\nŋukpee. 5 Ame si wògaɖo ɖa la wowu eya gɔ̃. Tso esia dzi woƒo amedɔdɔ siwo katã\nwòɖo ɖa la nublanuimakpɔtɔe eye wowu ɖewo gɔ̃ hã. Wonɔ esia dzi ʋuu va se ɖe 6 esime\nwòsusɔ ame ɖeka pɛ ko, eyae nye via ɖeka hɔ̃ si wòlɔ̃na vevie. Mlɔeba la nu gloe eye wòɖo\neya hã ɖa, kple susu be woana bubui elabena enye ye vi.\n7 “Gake esi agblea dzi kpɔlawo kpɔe wògbɔna ko la, wogblɔ be, Ame siae anyi\nagble sia ƒe dome le fofoa ƒe ku megbe. Mina míawui kaba, be agble gã sia nazu mía tɔ!” 8\nAle wolée hewui eye wotsɔ eƒe kukua ƒu gbe ɖe agblea godo.\n9 “Nu kae miebu be agblea tɔ awɔ ne ese nya sia? Ava kple dɔmedzoe ava wu ame\nvɔ̃ɖi siawo katã eye wòatsɔ agblea de ame bubuwo ƒe dzikpɔkpɔ te. 10 Miɖo ŋku edzi be\nmiexlẽ le mawunya me kpɔ be, ‘Kpe si xɔtulawo gbe la, eyae va zua dzogoedzikpe si nye\nkpe vevietɔ wu le xɔtukpeawo dome oa?’ 11 Esia nye Aƒetɔ la ƒe nuwɔwɔ eye wònye\nnukunu le mía ŋkume.” 12 Yudatɔwo ƒe kplɔlawo nɔ didim vevie be yewoalée le afi ma\nkokoko elabena wonya be yewo ŋue wòto alobaloa tsoe. Ke womete ŋui enumake o,\nelabena wovɔ̃ na ameha la. Ale wogblẽe ɖi hedzo.\nNudzɔdzɔ na Kaisaro\n(Mateo 22:15-22, Luka 20:20-26)\n13 Emegbe la, wodɔ Farisitɔwo kple Herodia dunyahehametɔ aɖewo ɖa be woadzro nya me\nkplii ale be woatsɔ eƒe nuƒo alée.\n14 Ameawo va gblɔ na Yesu amenubletɔe be, “Nufiala, míenya be ègblɔa nyateƒe la\nvɔvɔ̃manɔmetɔe! Amewo ƒe susuwo kple didiwo meblea nuwò o. Ke boŋ èfia Mawu ƒe\nmɔwo amewo le nyateƒe me. Azɔ gblɔ nu si nèbu la na mí.” Enyo be woadzɔ ga na Kaisro\nloo alo menyo oa? 15 ɖe míadzɔ loo alo ɖe míadzɔe oa? Ke Yesu dze si\nMarko\n48\nalakpanuwɔwɔ eye wòbia wo be, “Nu ka ta miele agbagba dzem be miatre mɔ nam? Mitsɔ\nRoma ga si woɖua la ɖeka nam makpɔ.” 16 Tete wotsɔ ga le nɛ eye wòbia wo be, “Ame ka\nƒe nɔnɔmetata kple nuŋɔŋlɔe le edzi?” Woɖo eŋu nɛ be, “Kaisaro tɔe.”\n17 Yesu yi edzi be, “Enyo, nu si nye Kaisaro tɔ la mitsɔe na Kaisaro. Nu si nye\nMawu tɔ la mitsɔe na Mawu!” Nyaŋuɖoɖo sia tɔtɔ ameawo ŋutɔ, eye womeganya nya si\nwoagblɔ o.\nYesu ƒo nu le ame kukuwo ƒe tsitretsitsi ŋuti\n(Mateo 22:23-33, Luka 20:27-40)\n18 Sẽ la, Zadukitɔwo hã va do. Ame siawo nye hatsotso aɖe siwo mexɔ ame kukuwo ƒe\ntsitretsitsi dzi se o la me tɔwo. Wobia Yesu be, 19 “Nufiala, ele Mose ƒe sewo me be ne\nŋutsu aɖe ku vimadzimadzii la, eƒe tsɛ naɖe ahosia adzi viwo ɖe foa kukua ƒe ŋkɔ me. 20\nAzɔ nɔviŋutsu adre aɖewo nɔ anyi. Tsitsitɔ ɖe srɔ̃ eye wòku vimadzii. 21 Ale ame si dzɔ ɖe\nameyinugbea yome la ɖe ahosia eya hã ku vimadzii. Nɔvia si kplɔ eya hã ɖo la ɖe ahosia,\ngake kpao, eya hã medzi vi aɖeke kplii hafi ku o. 22 Ale nɔviŋutsu adreawo ku vi aɖeke\nmadzimadzi eye nyɔnua hã va ku mlɔeba. 23 Fifia nu si míedi be míanya enye be, le\ntsitretsitsi ŋkekea dzi ɖe, ame kae anye nyɔnu sia srɔ̃a elabena wo ame adrea katã ɖee kpɔ.”\n24 Yesu ɖo eŋu na wo be, “Nu si le fu ɖem na mi enye be mienya mawunya, alo\nMawu ƒe ŋusẽ o. 25 Elabena ne nɔviŋutsu adre siawo kple nyɔnua wofɔ tso ame kukuwo\ndome la, womagaɖe srɔ̃ o, srɔ̃ɖeɖe maganɔ anyi o. Woanɔ ko abe mawudɔlawo ene.\n26 “Ne miedi be yewoanya be enye nyateƒe be ame kukuwo atsi tre la, ekema miɖo\nŋku nu si miexlẽ tso ale si Mose kpɔ ŋuve bibi la ŋu kpɔ dzi. Mawu gblɔ na Mose le afi ma\nbe, ‘Nyee nye Abraham ƒe Mawu, nyee nye Isak kple Yakɔb ƒe Mawu.’\nMarko\n49\n27 “Mawu gblɔ na Mose be, togbɔ be ame siawo ku ƒe alafa nanewoe nye si va yi hã\nla, wogale agbe kokoko. ɖe mele eme nenema o la, Mawu magblɔ be, ‘Menye ame\nkukuwo ƒe Mawu ye menye o!’ Miewɔ vodada gã ŋutɔ. Miese nya sia gɔme o.”\nSe lolotɔ la\n(Mateo 22:34-40, Luka 10:25-28)\n28 Agbalẽfialawo dometɔ ɖeka si nɔ tsitre ɖe afi ma nɔ to ɖom la kpɔe be, Yesu ɖo nyaa ŋu\nnyuie eya ta ete ɖe eŋu biae be, “Se kae nye vevitɔ wu le seawo katã dome?”\n29 Yesu ɖo eŋu nɛ be, “Se siae nye esi gblɔ be, ‘Israel see! Aƒetɔ mía Mawu la,\nAƒetɔ ɖeka hɔ̃ ko wònye. 30 Eya ta lɔ̃ Aƒetɔ, wò Mawu la kple wò dzi blibo, wò luʋɔ blibo\nkple wò tamesusu blibo kpakple wò ŋusẽ katã.”\n31 “Se eveliae nye be, ‘Lɔ̃ hawòvi abe ale si nèlɔ̃a ɖokuiwòe ene.’ Le nyateƒe me,\nSe bubu aɖeke megali si lolo wu esiawo o.”\n32 Agbalẽfiala la ɖo eŋu nɛ be, “Aƒetɔ, èto nyateƒe esi nègblɔ be Mawu ɖeka koe li,\nbubu aɖeke megali o. 33 Eye menyae hã be ele vevie be ame nalɔ̃ eya ɖeka kple eƒe dzi,\ngɔmesese, kple ŋusẽ katã. Ele be wòalɔ ame wu be woasa vɔwo numevɔwo kple vɔsa\nbubuwo.\n34 Esi Yesu kpɔ be eɖo nya la ŋu nunyatɔe la, egblɔ nɛ be, “Wò la mèdidi tso\nmawufiaɖuƒe la gbɔ o.” Le esia megbe la ame aɖeke megate ŋu bia nya aɖeke o.\nKristo nye David vi kple eƒe Aƒetɔ\n(Mateo 22:41-46, Luka 20:41,44)\nMarko\n50\n35 Emegbe esi Yesu nɔ nu fiam amewo le gbedoxɔa ƒe xɔxɔnu la, ebia ameawo be, “Nu ka\ntae miaƒe agbalẽfialawo gblɔna be ele be Mesia la natso Fia David ƒe ƒome me kokoko. 36\nElabena David ŋutɔ gblɔ le esime Gbɔgbɔ Kɔkɔe la nɔ nu ƒom to edzi be, ‘Mawu gblɔ na\nnye Aƒetɔ be nɔ anyi ɖe nye ɖusime va se ɖe esime mawɔ wò futɔwo wò afɔɖodzinui.’ 37\nesi David ŋutɔ yɔe be Aƒetɔ ɖe, ale ke wɔ wòaganye Via?” Nyameɖeɖe sia do dzidzɔ na\neselawo ŋutɔ ale wogbugbɔ ƒu to anyi ɖe Yesu ƒe nufifia ŋu henɔ to ɖom kple dzidzɔ.\nYesu xlɔ̃ nu amewo le agbalẽfialawo ŋuti\n(Mateo 23:1-36, Luka 20:45-47)\n38 Nu bubu siwo Yesu fia ameawo le ɣeyiɣi sia me la woe nye esi: Egblɔ be, “Mikpɔ nyuie\nle agbalẽfiala alakpatɔ siawo ŋuti. Elabena wolɔ̃a awuʋlayawo dodo abe agbalẽnyala gãwo\nkple kesinɔtɔwo ene eye wodina be amewo katã nabɔbɔ ado gbe na yewo ne yewo le zɔzɔm\nle ablɔwo dzi. 39 Ame siawo lɔ̃a teƒe kɔkɔwo nɔnɔ le ƒuƒoƒewo eye wodia kplɔ̃ta nɔnɔ vevie\nle kplɔ̃doƒewo. 40 Ame siawo xɔa ahosiwo ƒe aƒewo le wo si eye wodoa kpɔkpɔ\nwo ɖokuiwo to gbe didiwo dodoɖa me. Ame siawo tɔgbi axɔ tohehe sesetɔ̃.\nAhosi la ƒe nudzɔdzɔ\n(Luka 21:1-4)\n41 Azɔ Yesu yi nudzɔ ɖaka si le gbedoxɔ la me gbɔ eye wònɔ anyi henɔ gadzɔlawo kpɔm\ndũ. Ame siwo nye kesinɔtɔwo la va da ga home gãwo ɖe nudzɔɖaka la me dadatɔe. 42\nAhosi dahe hã va eye wòda pesewa eve ɖe nudzɔnua me.\n43 Yesu yɔ e ƒe nusrɔ̃lawo va egbɔe eye wògblɔ na wo be, “Ne wotsɔ gatɔ siawo\nkatã ƒe ga si wona la ƒo ƒui la, le nyate ƒe me, ahosi dahe sia ƒe pesewa evea xɔ asi wu\nMarko\n51\nwo katã tɔ. 44 Elabena ame siawo kpɔ ga fũ ŋutɔ gake nu vi a ɖe koe wona. Gake ahosi\ndahe sia ya va na ga si katã le esi.\nYesu ƒo nu le gbedoxɔ la gbagbã ŋuti\n(Mateo 24:1-2, Luka 21:5-6)\n13 Esime Yesu kple e ƒe nusrɔ̃lawo nɔ go dom tso gbedoxɔa me gbe ma gbe la, eƒe\nnusrɔ̃lawo dometɔ ɖeka gblɔ nɛ be, “Nufiala, kpɔ ale si xɔ siawo nya kpɔe la ɖa. Kpɔ ale si\nwotsɔ kpe gã vovovowo ɖo gliawoe la ɖa.”\n2 Yesu ɖo eŋu be,“Ekpɔ xɔ siawoa? Mele egblɔm na mi be, wole wo gbã ge\ngudugudu ale gbegbe be, kpe ɖeka pɛ hã masusɔ ɖe nɔvia dzi o.”\nFukpekpewo ƒe gɔmedzedzea\n(Marko 24:3-14, Luka 21:7-19)\n3 Azɔ eyi ɖanɔ anyi ɖe Amitoa dzi afi si dzeŋgɔ bali si le toa kple Yerusalem dome. Petro,\nYakobo, Yohanes kple Andrea koe nɔ egbɔ le afi sia. Ame siawo biae be, 4 “Nu siwo nèbe\nwole dzɔdzɔ ge ɖe gbedoxɔa dzi ɖe ɣekaɣie woadzɔ? Míakpɔ dzesi aɖe do ŋgɔ si ana\nmíanya be nu siawo le dzɔdzɔ gea? 5 Yesu gblɔ na wo be, “Migana ame aɖeke nable mi be\nmiatra mɔ o. 6 Ame geɖewo ava agblɔ na mi be yewoe nye miaƒe Mesia la, eye woakplɔ mi\natra mɔe. 7 Ne miese aʋawɔwɔwo kple aʋaɣliwo la, ŋɔ megadzi mi o. Ele be nu siawo tɔgbi\nnava eme gake nuwuwu la meɖo haɖe o.\n8 “Dukɔwo aho aʋa ɖe wo nɔewo ŋu, anyigba aʋuʋu le teƒe geɖewo eye gawu la, dɔ\nato le teƒe aɖewo, gake esiawo katã anye kpɔkplɔyiɖeme na fukpekpe gã siwo le vava ge la\nMarko\n52\nko.” Yesu yi edzi be, 9 “Miawo minɔ ŋudzɔ vevie, elabena woahe mi ayi ʋɔnudrɔ̃ƒewo eye\nwoaƒo mi le ʋuƒoƒewo. Woahe mi ayi gɔvinawo kple fiawo gbɔe le nye ŋkɔ la ta ke migblɔ\nnyanyui la na wo. Woahe nya ɖe mia ŋu le gɔvinawo kple fiawo ŋkume, be mienye\nyoyemedzelawo ta. Gake mele egblɔm na mi bena esiae nye munɔkpɔkpɔ nyuitɔ be miagblɔ\nnyanyui la na wo. 10 Elabena ele be dukɔ ɖe sia ɖe nase nyanyui la hafi nuwuwu ŋkekea\nnaɖo. 11 Nenye be wolé mi yi ʋɔnui la, migatsi dzi kura le nya siwo miatsɔ aʋli mia\nɖokuiwo tae la ŋu o. Migblɔ nya sia nya si Mawu de nu na mi la ko, elabena menye mia\nŋutɔwoe le nu ƒo ge o, ke boŋ Gbɔgbɔ Kɔkɔe lae.”\n12 Yesu yi edzi be, “Le ɣeyiɣi siawo me la, nɔvi ŋutɔ kura ahe nɔvia de ku me.\nFofowo ade woawo ŋutɔ viwo asi, eye viwo hã ade woawo ŋutɔ fofowo asi be woawu. 13\nKe miawo la, ame sia ame alé fu mi elabena mienye tɔnyewo. Gake meka ɖe edzi na mi be,\name siwo katã ado dzi va se ɖe nuwuwua eye womagbe nu le gbɔnye o la akpɔ ɖeɖe.\nXaxa gã la\n(Mateo 24:15-28, Luka 21:20-24)\n14 “Nenye be miekpɔ ‘ŋunyɔnu si hea aƒedo’ vanɛ wòle tsitre ɖe gbedoxɔa me, afi si mele\nbe wòanɔ o la, abe ale si nyagblɔɖila David gblɔe ene la, nɔvi nuxlẽla se egɔme. Mele\negblɔm na wo be, si enumake ne àte ŋui. Ame siwo le Yudea la nasi ayi gbɛwo dzi. 15 Ame\nsi le eƒe xɔta la naga ɖi va anyi alo age ɖe eƒe xɔme be yeatsɔ naneke o. 16 Ame si le agble\nme la nagatrɔ va tsɔ eƒe awu o.\n17 “Le nyateƒe me la, baba na ame siwo fɔ fu le ŋkeke mawo me, kple ame siwo si\nvi nonowo le. 18 Mido gbe ɖa vevie be miaƒe sisiɣi nagadze vuvɔŋli me o. 19 Elabena\nMarko\n53\nŋkeke mawo anye ŋkeke siwo ƒomevi medzɔ kpɔ tso keke ɣeyiɣi si me Mawu wɔ xexeame\nva se ɖe fifia o. Eye ŋkeke siawo ƒomevi magadzɔ kpɔ hã le ɣeaɖekeɣi le esia megbe o. 20\nLe nyateƒe me nenye be Mawu meto ŋkeke vɔ̃ɖi siawo ɖe eme o la, ame ɖeka pɛ teti hã\nmasusɔ ɖe anyigba dzi o. Gake le eya ŋutɔ ƒe ame tiatiawo ta la, akpɔ nublanui ato\nŋkekeawo ɖe eme.\n21 “Nenye be ame a ɖe gblɔ na mi be, ‘Mesia lae nye esi alo eyae nye kemɛ la,\nmigakpe kpe gɔ̃ hã dee o. 22 Elabena alakpa Mesiawo kple alakpa nyagblɔɖila geɖewo ava.\nWoawɔ nukunuwo fũ ale be ne woate ŋui la, woable Mawu viwo gɔ̃. 23 Eya ta mikpɔ\nnyuie! Megblɔe na mi do ŋgɔ!\nYesu ƒo nu le eƒe vava zi evelia ŋu\n(Mateo 24:29-31, Luka 21:25-28)\n24 “Le ŋkeke mawo me le xaxa gã ma megbe la, ‘ɣe ado viviti eye ɣleti hã magaɖi o.\n25 ɣletiviwo age tso dziƒo eye ŋusẽ siwo le dziƒo la aʋuʋu.’\n26 “Le ɣemaɣi me la, amewo lakpɔ Amegbetɔvi la, wòava le alilῖkpowo dzi kple\nŋusẽ gã kpakple ŋutikɔkɔe. 27 Adɔ mawudɔlawo ɖa be woaƒo ame siwo katã nye etɔwo le\nxexe bliboa me la nu ƒu tso keke anyigba ƒe dzogoe eneawo dzi va se ɖe dziƒo nuwuwu ke.\nNusɔsrɔ̃ tso gboti ŋuti\n(Mateo 24:32-35, Luka 21:29-33)\nMarko\n54\n28 “Mitsɔ gboti abe kpɔɖeŋu ene. Nenye be eƒe aŋgba f›wo ke eye aŋgbawo ŋutɔ de asi\ndodo me la , ekema mienya enumnake be, dzomeŋɔli ɖo. 29 Eya ta ne miekpɔ be nu siwo\nkatã megblɔ la le dzɔdzɔm la, minyae be nye vava zi evelia te tu aƒe, eye nye afɔ le miaƒe\nagbowo nu.” 30 Le nyateƒe me la, dzidzime sia nu mele yiyi ge, va se ɖe esime nu siawo\nkatã nava eme o. 31 Dziƒo kple anyigba nu ava yi, gake nye nyawo nu mele yiyi ge akpɔ o.\nAme aɖeke menya ŋkeke la alo gaƒoƒo la o\n(Mateo 24:36-44)\n32 “Ke hã la, ame aɖeke menya ŋkeke alo gaƒoƒo si tutu dzi nu siawo ava eme o. Mawudɔla\nsiwo le dziƒo hã menyae o, nye ŋutɔ gɔ̃ ha nyemenyae o, negbe Fofonye ko. 33 Esi\nmienya ɣeyiɣi sia o ta la minɔ ŋudzɔ aɖaba ƒoƒo ɖe sia ɖe.\n34 “Nye vava zi evelia asɔ kple ame aɖe si yi nugbe le anyigba didi aɖe dzi. Hafi\nwòayi la ede dɔ asi na eƒe dɔwɔvi ɖe sia ɖe eye wògblɔ na eƒe agbonudzɔla be wòanɔ ŋudzɔ\nna yeƒe tɔtrɔgbɔ.” 35 Eya ta minɔ ŋɔdzɔ elabena mienya ɣeyiɣi si aƒea tɔ atrɔ agbɔ o,\neɖanye fiẽ alo zã titina alo koklo ƒe atɔkuɣi alo ŋdi kanyaa o. 36 Ale be ne eva kpata la\nmakpɔ mi mianɔ alɔ̃ dɔm o. 37 Nu si megblɔ na mi la, eya ke mele gbɔgblɔm na ame sia me\nbe, “Minɔ ŋudzɔ!”\nNugbeɖoɖo ɖe Yesu wuwu ŋuti\n(Mateo 26:1-5, Luka 22:1-2, Yohanes 11:45-53)\n14 Azɔ esusɔ ŋkeke eve pɛ ko ne Ŋutitoto kple Abolo maʋamaʋã ƒe ŋkekenyui la naɖo,\neye Osɔfogãwo kple agbalẽfialawo ganɔ ayemɔ si dzi woato alé Yesu eye woawui le\nMarko\n55\nbebeme la dim.\n2 Ke wogblɔ be, Míate ŋu awui le ŋkeke nyuia dzi o, ne míewɔe la, ʋunyaʋunya\nadzɔ.”\nAmisisi na Yesu le Betania\n(Mateo 26:6-13 , Yohanes 12:1-8)\n3 Le ɣeyiɣi sia me la, Yesu ya le Betania, le Simɔn kpodɔléla la ƒeme. Esi wonɔ fiẽnu ɖum\nla, nyɔnu aɖe tsɔ amiʋeʋẽ xɔasi aɖe si le goe nyui aɖe me la vɛ. Eʋu nu le amiʋeʋẽ la nu\neye nukutɔe la, etrɔ wo katã kɔ ɖe Yesu ƒe tame.\n4 Ame siwo nɔ kplɔa ŋu la dometɔ aɖewo bia wo nɔewo kple dziku be, “Nu ka\nŋutie wògblẽ ami xɔasi sia ɖo? 5 Woate ŋu adzrae wòaxɔ asi wu agbatedɔwɔla ƒe ƒe ɖeka ƒe\nfetu eye woatsɔ ga la ama na ame dahewo.” Ale woka mo na nyɔnua vevie.\n6 Yesu gblɔ na wo be, “Miɖe asi le eŋu. Nu ka ŋutie miele fu ɖem nɛ? Nu nyui aɖee\nwònye wòwɔ nam. 7 Ame dahewo le mia dome gbeawotsyogbe, eye miate ŋu ana\nkpekpeɖeŋu wo ɣesiaɣi si mielɔ̃. Ke nye la, nyemanɔ mia dome ɖaa o.”\n8 “Nyɔnu sia wɔ nu si wòate ŋui la nam. Esi ami na nye ŋutilã si ɖi ge wole le\nŋkeke kpui aɖewo megbe la do ŋgɔ. 9 Mele egblɔm na mi kple kaka ɖedzi be dɔ nyui si\nnyɔnu sia wɔ la mabu akpɔ o, afi sia afi si woagblɔ mawunya le, le xexe sia me godoo la,\nwoagblɔ nu nyui si wòwɔ afia eye woakafui.”\nYuda lɔ̃ be yeade Yesu asi\n(Mateo 26:14-16 , Luka 22:3-6)\nMarko\n56\n10 Le ɣeyiɣi sia me la, Yuda Iskariɔt ame si nye eƒe nusrɔ̃lawo dometɔ ɖeka la do go dzaa\nyi Osɔfogãwo gbɔ be yeawɔ babla kpli wo le ale si wòade Yesu asi na wo be woawu la ŋu.\n11 Esi Osɔfogãwo se nu si ta wòva wo gbɔ ɖo la, dzi dzɔ wo ke menye fefe o, ale\nwodo ga home aɖe ŋugbe nɛ. Le esia ta Yuda Iskariɔt de asi teƒe kple gaƒoƒo nyuitɔ si me\nwòade Yesu asi la didi me.\nYesu ɖu ŋutitotolẽvi la kple eƒe nusrɔ̃lawo\n(Mateo 26:17-25, Luka 22:7-14, 21-23, Yohanes 13:21-30)\n12 Le ŋutitoto ŋkeke nyui ƒe ŋkeke gbãtɔ si dzi woawu alẽviwo le la, Yesu ƒe nusrɔ̃lawo va\negbɔ eye wobia afi si wòdi be yewoaɖu ŋutitoto lẽvi la le. 13 Edɔ nusrɔ̃la eve ɖo ɖe\nYerusalem be woawɔ dzadzraɖo ɖe ŋkekea ɖuɖu ŋu. Egblɔ na wo be, “Ne miege ɖe dua me\nle yiyim la, miado go ŋutsu aɖe wòlé tsize ɖe ta. 14 mikplɔ ame sia ɖo eye miage ɖe aƒe si\nme wòge ɖo la me. Migblɔ na aƒea tɔ be, ‘Miaƒe Aƒetɔe dɔ mi ɖa be miava kpɔ xɔ si me\nnèdzra ɖo ɖi na mí be míaɖu ŋutitoto ŋkeke nyuia le fiẽ sia!’ 15 Aƒetɔ la akplɔ mi ayi\ndziƒoxɔa dzii eye wòafia xɔ gã aɖe si me wodzra ɖo la mi. Mi ɖo kplɔ̃ ɖe afi ma hena\nmía ƒe ŋutitoto ŋkekea ɖuɖu fiẽ sia.”\n16 Nusrɔ̃la eveawo yi Yerusalem dua me eye wokpɔ be nu sia nu si Yesu gblɔ na wo\nla va eme tututu ale wowɔ ŋkekea ƒe nuɖuɖu ɖoɖo da ɖi.\nYesu gblɔ nya ɖi la eyomemɔfiafia ŋu\n17 Le fiẽ me la, Yesu va ɖo kple nusrɔ̃la wuieveawo. 18 Le esime wonɔ anyi ɖe klpɔ̃a ŋu nɔ\nnua ɖum la, Yesu gblɔ na nusrɔ̃lawo be, “Mele egblɔm na mi kple kaka ɖedzi be, mia\nMarko\n57\ndometɔ ɖeka si le nu ɖum kplim fifia la adem asi.”\n19 Nya sia wɔ nublanui na wo katã eye wo dometɔ ɖe sia ɖe bia Yesu ɖeka, ɖekae\nbe, “Nyee nye ame si le dewò ge asia?”\n20 Yesu ɖo eŋu na wo bena, “Mi ame wuieve siwo le nu ɖum kplim fifia la dometɔ\nɖekae le nu sia wɔ ge. 21 Ele be maku abe ale si nyagblɔɖilawo ɖe gbe ƒãe xoxoxo va yi\nene. Gake baba na ame si adem asi la. Le nyate ƒe me nenye be womegaxa dzii o la anyo nɛ\nwu.”\nNuɖuɖu Kɔkɔe la ɖo ɖo anyi\n(Mateo 26:26-30, Luka 22:15-20)\n22 Esi wonɔ nua ɖum la, Yesu tsɔ abolo ɖe asi, da akpe ɖe eta eye wòŋe eme hetsɔe na\nnusrɔ̃lawo gblɔ bena, “Mixɔe ɖu, esiae nye nye ŋutilã.”\n23 Tete wòtsɔ kplu la heda akpe ɖe eta eye wòtsɔe na wo eye wo katã wono le enu.\n24 Yesu gblɔ kpe ɖe eŋuti be, “Esiae nye nye ʋu, nubabla la ƒe ʋu, esi wokɔ ɖe anyi ɖe ame\ngeɖewo ta. 25 Mele egblɔm na mi le nyateƒe me be, nyemagano naneke tso wain ƒe kutsetse\nme o va se ɖe gbe ma gbe esime manoe yeyee le mawufiaɖuƒe la me.”\n26 Le esia megbe la wodzi ha da akpe na Mawu eye wodo go yi Amito la dzi.\nYesu gblɔ nya ɖi le Petro ƒe nugbegbe le egbɔ ŋuti\n(Mateo 26:31-35, Luka 22:31-34, Yohanes 13:36-38)\n27 Yesu gblɔ na wo le afi sia be, “Mi katã, miele nu gbe ge le gbɔnye, elabena Mawu gblɔ\nto nyagblɔɖilawo dzi be, ‘Mele alẽkplɔla la ƒo ge, eye alẽviawo aka gbẽ.’ 28 Gake ne\nMarko\n58\nwofɔm ɖe tsitre tso ame kukuwo dome la, madze mia ŋgɔ ayi Galilea afi si mado go mi le.”\n29 Petro gblɔ nɛ be, “Ne ame sia ame gblẽ wò ɖi hã la, nye ya nyemagblẽ wò ɖi\ngbeɖe o!”\n30 Yesu gblɔ nɛ be, “Petro, mele egblɔm na wò be, hafi koklo naku atɔ zi eve etsɔ\nfɔŋli la, agbe nu le gbɔnye zi etɔ̃.”\n31 Petro gblɔ kple ɣli be, “Gbeɖe, nyemagblẽ wò ɖi akpɔ o. Ne ehiã be maku kpli\nwò kura gɔ̃ hã la, malɔ̃ aku faa.” Nusrɔ̃la mamleawo hã ɖe adzɔgbe nenema ke.\nGetsemane\n(Mateo 26:36-46, Luka 22:39-46)\n32 Azɔ wova ɖo teƒe si woyɔna be Getsemane Bɔ la me. Egblɔ na eƒe nusrɔ̃lawo be, “Minɔ\nafi sia ne mayi aɖado gbe ɖa.”\n33 Ekplɔ Petro, Yakobo kple Yohanes ya ɖe asi. Le gaƒoƒo sia me la, vevesese\nhelῖhelῖ kple xaxa yɔ eme. 34 Egblɔ na nusrɔ̃la etɔ̃awo be, “Nuxaxa te ɖe nye luʋɔ dzi ale\ngbegbe be ɖeko wòwɔ abe ɖe mele kukum ene. Minɔ afii mianɔ ŋudzɔ kplim.”\n35 Azɔ la, ezɔ yi ŋgɔ vie ɖatsyɔ mo anyi eye wòdo gbe ɖa bia be, ne ele bɔbɔe la,\ngaƒoƒo la nato ye ŋu ayi. 36 Egblɔ be, “Aba, Fofo, nu sia nu wɔwɔ le bɔbɔe na wò eya ta na\nkplu sia nato nunye ayi. Ke menye nu si nye, medi o ke boŋ wò lɔlɔ̃nu nava eme.”\n37 Le esia megbe la, etrɔ yi nusrɔ̃la etɔ̃awo gbɔ eye wòva ke ɖe wo ŋu wonɔ alɔ̃\ndɔm. Yesu yɔ Petro gblɔ be, “Alɔ̃ dɔm mielea? Ekema miate ŋu anɔ ŋudzɔ kplim gaƒoƒo\nɖeka pɛ tete hã oa? 38 Minɔ ŋudzɔ eye miado gbe ɖa be miagage ɖe tetekpɔ me o. Gbɔgbɔ\nla le lɔlɔ̃m gake ŋutilã ya gbɔdzɔ.”\nMarko\n59\n39 Yesu gatrɔ yi teƒea eye wògado gbe ɖa vevie, hegagbugbɔ nu siwo wòbia tsã la\nbia. 40 Emegbe egatrɔ yi nusrɔ̃lawo gbɔ ake gake woganɔ alɔ̃ dɔm elabena ɖeɖi te wo ŋu\nŋutɔ. Womenya nya si woagblɔ nɛ esi wòva kpɔ wo hã o.\n41 Etrɔ gbɔ va wo gbɔ zi etɔ̃lia eye wògblɔ na wo be, “Miegale alɔ̃dɔdɔ dzi le ɖiɖim\nɖe emea? Esɔ gbɔ azɔ! Gaƒoƒo la de. Kpɔ ɖa, wode Amegbetɔvi la asi na nu vɔ̃ wɔlawo. 42\nMitsi tre! Mina mídzo! Ahã, ame si dem asi la, eyae nye esi!”\nYesu dede asi kple Yesu léle\n(Mateo 26:47-56, Luka 22:47-53, Yohanes 18:3-12)\n43 Esi Yesu ganɔ nu ƒom la, eƒe nusrɔ̃la wuieveawo dometɔ ɖeka si woyɔna be Yuda\nIskariɔt kple ameha gã aɖe siwo lé yiwo kple kpowo ɖe asi henɔ nyanyram ŋutɔ la va do.\nAme siawoe Osɔfogãwo kple agblẽfialawo kple Yudatɔwo ƒe amegã bubuwo dɔ be woayi\naɖalé Yesu vɛ.\n44 Hafi woava ɖo teƒea la, Yuda Iskariɔt gblɔ na wo do ŋgɔ be, “Ame si ŋu mate ɖo\nagbugbɔ nu na la, eyae, milée ne miakplɔe ayii.” 45 Esi ameha la va ɖo teƒea tete ko la,\nYuda Iskariɔt zɔ ɖe Yesu dzi hedo ɣli yɔe be, “Nufiala,” eye wògbugbɔ nu nɛ. 46 Ameha la\ndze Yesu dzi helée sesῖe. 47 Gake ame aɖe he eƒe yi ɖe go eye wòkpa Osɔfogã la ƒe dɔla ƒe\nto ɖeka wòge va dze anyigba.\n48 Yesu bia elélawo be “Adzodala vɔ̃ɖi aɖee menye hafi mietsɔ yiwo kple kpowo ɖe\nasi va be yewoaléma?\n49 Menɔ gbedoxɔ la ƒe xɔxɔnu gbe sia gbe nɔ nu fiam. Ke esia va, eme be woawu\nŊɔŋlɔ Kɔkɔe la nu.”\n50 Le esime nya siawo katã nɔ dzɔdzɔm la, eƒe nusrɔ̃lawo katã si dzo.\nMarko\n60\nɖekakpui si si dzo\n51 ɖekakpui aɖe si ta aklala biɖibiɖi ko la nɔ Yesu yome. Esi amelélawo te kpɔ be\nyewoalée la, 52 esi amama hegblẽ eƒe avɔ la ɖi.\nLe Sanhedrin la ŋkume\n(Mateo 26:57-68, Luka 22:54-55, 63-71, Yohanes 18:13-14,19-24)\n53 Wokplɔ Yesu yi Osɔfogã ƒeme afi si osɔfogãwo kple Yudatɔwo ƒe amegã bubuwo kple\nagbalẽfialawo va ɖi anyi ɖi le ɣeyiɣi kpui aɖe ko me. 54 Petro nɔ adzɔge ʋῖ le Yesu yome.\nEsi wòva ɖo Osɔfogã la ƒeme la, eto nuxa dzaa ge ɖe aƒea me eye wòyi ɖanɔ anyi ɖe subɔvi\nsiwo do dzo nɔ ƒuƒum la dome kpoo. 55 Osɔfogãwo kple Yudatɔwo ƒe ʋɔnudrɔ̃la gãwo nɔ\nnutsotso aɖewo dim le Yesu ŋu be yewoatsɔ abu fɔe eye yewoatso kufia nɛ. Gake womete\nŋu kpɔ nutsotso aɖeke o. 56 Amegeɖewo va ɖi alakpaɖasewo gake nya siwo katã wogblɔ la\nmesɔ o. Ame sia ame ƒe ɖaseɖiɖi to vovo tso nɔvia tɔ gbɔ.\n57 Mlɔeba la, ame aɖewo da alakpa ɖe esi be, 58 “Míese wògblɔ be, ‘Magbã\ngbedoxɔ sia si amegbetɔwo tu la eye matu bubu si manye amegbetɔwo ƒe asinudɔwɔwɔ o la\nle ŋkeke etɔ̃ megbe.’” 59 Togbɔ be wogblɔ alea hã amewo ƒe nutsotsowo to vovo ake.\n60 Mlɔeba la, Osɔfogã tsi tre bia Yesu le ʋɔnua ŋkume be, “ ɖe nèle gbegbem be\nyemaɖo nutsotso gbogbo siwo wotsɔ ɖe ŋuwò la ƒe ɖeke ŋu oa? Nya aɖeke mele asiwo\nnatsɔ aʋli ɖokuiwò tae oa?”\n61 Yesu meke nu o, ke boŋ ezi kpi kpoo. Osɔfogã la gabiae be, “Wòe nye Mesia, si\nnye Yayratɔ la Via?” 62 Yesu ɖo eŋu nɛ be, “Nyee, tso azɔ dzi miakpɔ Amegbetɔvi la,\nwòanɔ anyi ɖe Ŋusekatãtɔ la ƒe nudusime eye wòanɔ alilῖkpowo dzi atso dziƒo ava.”\nMarko\n61\n63 Ŋuɖoɖo sia do dziku na Osɔfogã la ale gbegbe be wòdze eƒe awu si wòdo la\nhegblɔ be, “ɖe wòhia be míagadi ɖasefowo ɖe eŋua? 64 Gbeɖe, miekpɔ afiatsotso xoxo\nelabena miawo ŋutɔ miese busunya si wògblɔ. Azɔ nu kae nye miaƒe afiatsotso?” Wo katã\nwodo ɣli gblɔ be “Edze na ku.”\n65 Azɔ ame aɖewo tu ta ɖe mo nɛ ƒia, ɖewo tsɔ nu bla mo nɛ eye ɖewo hã tu kɔe\nsesῖe hegblɔ be, “Gblɔ nya ɖi. Ame kae ƒo wò?” Eŋudzɔlawo hã ƒoe.\nPetro gbe nu le Yesu gbɔ\n(Mateo 26:69-75, Luka 22:56-62 , Yohanes 18:15-18, 25-27)\n66 Le ɣeyiɣi sia me la, Petro nɔ aƒea ƒe gbadzaƒe. ɖetugbivi aɖe si nye Osɔfogã la ƒe\nsubɔvi ɖeka la kpɔ Petro dze sii le esime wònɔ dzo ƒum. 67 ɖetugbivia te ɖe Petro ŋu lé\nŋku ɖe eŋu nyuie eye wòdo ɣli be, “Wò hã Yesu si tso Nazaret la ƒe yomedzelawo\ndometɔ ɖeka nènye.”\n68 Ke Petro sẽ nu gblɔ bena, “Nyemenya alo se nu si gblɔm nèle la gɔme o.” Ale\nwòtso heyi ɖanɔ agbo la ƒe mɔnu. Tete koklo ku atɔ.\n69 Subɔvi la ƒe ŋku ganɔ Petro ŋu kokoko. Ekpɔ afi si wòyi ɖanɔ la eye wòyɔ ame\nbubuwo hegblɔ na wo be, “Mebe ame sia la Yesu yomenɔlawo dometɔ ɖeka wònye.”\n70 Petro ɖe ko wògasẽ nu ake be yemenya Yesu o! Ke ame siwo tsi tre ɖe dzoa gbɔ\nla hã de asi gbɔgblɔ me na Petro be, “Vavã, wò hã wo dometɔ ɖekae nènye elabena\nGalileae nètso!”\n71 Petro ta nu gblɔ be, “Le nyateƒe me la, nyemenya ame si ŋuti miele nu ƒom le gɔ̃\nhã o.”\nMarko\n62\n72 Kasia koklo ku atɔ zi evelia. Enumake Petro ɖo ŋku Yesu ƒe nya siawo dzi bena,\n“Hafi koklo naku atɔ zi eve la àgbe nu le gbɔnye zi etɔ̃.” Esia na be eƒe dzi gbã eye wòfa\navi hehehe.\nYesu le Pilato ŋkume\n(Mateo 27:1-2, 11-14, Luka 23:1-5, Yohanes 18:28-38)\n15 Le ŋufɔke ŋdi kanyã la, Osɔfogãwo, dumegãwo, agbalẽfialawo kple ʋunudrɔ̃lawo\nkpe ta be yewoade ŋugble le nu si yewoawɔ la ŋu. Woɖoe be yewoabla Yesu aɖoe ɖe Pilato\name si nye Romatɔwo ƒe gɔvina si nɔ Yudea dzi ɖum le ɣemaɣi me la gbɔ.\n2 Esi Yesu va ɖo Pilato gbɔ la, Pilato biae be, “Wòe nye Yudatɔwo ƒe Fia ?”\nYesu ɖo eŋu nɛ be, “Nyee nye Fia la tututu abe ale si nègblɔ ene.”\n3 Le afi sia la Osɔfogãwo tso enu be ewɔ nu vɔ̃ geɖewo. 4 Pilato gabiae be, “Nu ka\nta mèdi be yeaɖo nya aɖeke ŋu o? Nya gbogbo siwo katã wotsɔ ɖe ŋuwò la, nye nyateƒea?”\n5 Gake Yesu meke nu eve hã o. Esia wɔ nuku na Pilato ŋutɔ.\nWotso kufia na Yesu\n(Mateo 27:15-26, Luka 23:13-25, Yohanes 18:39-19:16)\n6 Azɔ nu ɖeka aɖe si Pilato wɔna ɖaa le Ŋutitoto ŋkekea dzi lae nye be, eɖea asi le Yudatɔ\ngamenɔla ɖeka si amewo lɔ̃ be wòaɖe asi le la ŋuti. 7 Le ŋkeke mawo me la, gamenɔla\nsiawo dometɔ ɖeka enye Baraba ame si kple ame bubuwo wu amewo le howɔwɔ gã aɖe si\nwowɔ va yi la me.\n8 Azɔ amewo ƒo ƒu eye wobia tso Pilato si be wòaɖe asi le gamenɔlawo ɖeka ŋu na\nMarko\n63\nyewo abe ale si wòwɔnɛ ɖaa ene.\n9 Pilato bia wo be, “Miedi be maɖe asi le Yudatɔwo ƒe fia la ŋu na mia?” 10 Le\nesime wònya nyuie be ŋuʋaʋã ta koe Osɔfogãwo tsɔ Yesu de asi nɛ ɖo.\n11 Ke Osɔfogãwo ƒoe ɖe ameawo nu be woabia be woaɖe asi le Baraba boŋ ŋu ke\nmenye Yesu o.\n12 Pilato biawo be, “Esi miebe maɖe asi le Baraba ŋu ɖe, nu kae miebe mawɔ kple\name si mieyɔna be miaƒe Fia?”\n13 Ameawo katã do ɣli be, “Klãe ɖe ati ŋu!”\n14 Pilato gabia wo be, “Maklãe ɖe ati ŋu be ale ke? Nu vɔ̃ kae wòwɔ si dze na ku?”\nKe ameawo gado ɣli sesῖe wu tsã be, “Klãe ɖe ati ŋu!”\n15 Azɔ Pilato vɔ̃ be ameha la ava wɔ ʋunyaʋunya eye be wòadze wo ŋu ta la, eɖe asi\nle Baraba ŋu na wo. Ke eɖe gbe be woaaƒo Yesu kple atam. Le esia megbe la, ekplɔe de asi\nna ameawo be woayi aɖaklãe ɖe ati ŋu le woƒe didi nu.\nAsrafowo ɖu fewu le Yesu ŋu\n(Mateo 27:27-31, Yohanes 19:2-3)\n16 Roma srafowo kplɔe yi asrafowo nɔƒee le fiasã la me eye woyɔ asrafo siwo katã dzɔa\nFiasã la ŋu la ƒo ƒui. 17 Wodo awu dzῖ nɛ eye wotsɔ ŋu wɔ kuku heɖɔ nɛ. 18 Azɔ wode asi\nfewuɖuɖu le eŋu me. Wovana egbɔ doa gbe nɛ hegblɔna be, “Yudatɔwo ƒe Fia nenɔ anyi\ntegbee!” 19 Amewo tsɔ ameƒoti ƒo tame nɛ. ɖewo ɖe ta ɖe mo nɛ eye ɖewo bua dze klo be\nyewo le esubɔm.\n20 Esi wowɔ funyafunyae ʋuu wòti wo la, woɖe awu dzῖ la le eŋu hetsɔ eya ŋutɔ ƒe\nMarko\n64\nawuwo do nɛ eye wokplɔe dzoe be yewoaklãe ɖe ati ŋu.\nWoklã Yesu ɖe ati ŋu\n(Mateo 27:32-44, Luka 23:26-43, Yohanes 19:17-27)\n21 Le mɔa dzi la, wodo go Simɔn Kirenetɔ wògbɔna dua me, eye wozi edzi be wòakpe ɖe\nYesu ŋu atsɔ eƒ atitsoga la. Simɔn siae nye Aleksandro kple Rufo fofo.\n22 Ale wokplɔ Yesu va teƒe aɖe si woyɔna be Golgata, si gɔmee nye ametakoliƒe. 23\nLe afi sia wotsɔ gbe siwo vena la tsaka wain tsitsi hekpe nɛ, gake meno o. 24 Eye woklãe\nɖe atitsoga ŋu, ame siwo klãe la da akɔ ɖe eƒe awuwo dzi be woakpɔ esi ame sia ame naxɔ.\n25 Anɔ abe ŋdi ga asieke me ene esi woklãe ɖe atitsoga ŋu.\n26 Woŋlɔ vɔ̃ si wòwɔ ta woklãe ɖe atia ŋu la ɖe ʋuƒo kakɛ aɖe dzi klã ɖe atitsoga la\ntame. Nu si woŋlɔ̃ ɖe ʋuƒoa dzi enye “Yudatɔwo ƒe Fia.”\n27 Le ŋdi ma ke la woklã adzodala vɔ̃ɖi eve aɖewo hã ɖe eƒe axa evaewo dzi. 28 Ale\nwowu ale si mawunya gblɔ da ɖi la nu be. “Wobui ɖe ame vɔ̃ɖiwo dome.”\n29 Ame siwo va nɔ eŋu tom la ɖea alɔme le eŋu eye woʋuʋua ta hekonɛ. ɖewo hã\ndoa ɣli gblɔna nɛ fewu ɖutɔe be, “Ehẽ! Kpɔ ale si wòva zu na wòe ɖa! Woe be yeate ŋu\nagbã gbedoxɔ la, agagbugbɔ atui le ŋkeke etɔ̃ megbe. Nenye be ŋusẽ le asiwò nàte ŋu awɔ\nnukunu gã siawo la, 30 ɖe ɖokuiwo hã le atitsoga la ŋue!”\n31 Osɔfogãwo kple agbalẽfiala siwo nɔ tsitre ɖe teƒea hã nɔ alɔme ɖem le Yesu ŋu.\nWogblɔ be,“Ame sia te ŋu ɖe ame bubuwo tso tetekpɔwo kple fuwo me, gake mate ŋu aɖe\nye ŋutɔ ɖokui o!”\n32 Wodo ɣli yɔe le atitisoga la ŋu be, “Hei, kpɔ ɖa, wò Mesia! Wò Israel ƒe Fia! ɖi\nle atitsoga la ŋu ekema mí katã míaxɔ dziwò ase!” Adzodala eve siwo woklã ɖe\nMarko\n65\natitsogawo ŋu kpli gɔ̃ hã dzui.\nYesu ƒe ku\n(Mateo 27:45-56, Luka 23:44-49, Yohanes 19:28-30)\n33 Le ŋdɔ ga wuieve me lɔƒo la, zãdokeli do ɖe anyigba blibo la dzi va se ɖe keke ɣetrɔ ga\netɔ̃ me.\n34 Le ɣeyi ɣi sia me la, Yesu do ɣli sesῖe be, “Eloi, Eloi, lama sabaktani?” si gɔmee\nnye, “Nye Mawu, Nye Mawu nu ka tae nègblẽm ɖi?”\n35 Esi ame siwo nɔ tsitre ɖe afi ma se esia la, wogblɔ be,“Kpɔ ɖa, ele Eliya yɔm.”\n36 Le esia ta wo dometɔ ɖeka ƒu du yi ɖaku wain tsitsi eye wòkɔe ɖe ƒumekutsa me, tɔe ɖe\nati nu hetsɔ ɖo nu na Yesu be wòano hegblɔ kpe ɖe eŋu be, “Miɖe asi le eŋu azɔ ne\nmíakpɔe ɖa be Eliya ava ɖee le atia ŋuti hã.”\n37 Sẽ la, Yesu gado ɣli sesῖe ake eye wòku.\n38 Le gaƒoƒo sia me tututu la, xɔmetsovɔ si wotsɔ xe kɔkɔe ƒewo ƒe kɔkɔe ƒea ŋkume\nle gbedoxɔ la me la, mã eme ɖe eve tso dzi va se ɖe anyime ke.\n39 Esi Roma srafo si nɔ Yesu ŋu dzɔm kpɔ ale si Yesu kui la, egblɔ kple seselelãme\ngeɖe be, “Ame sia la Mawu Vi wònye vavã!”\n40 Nyɔnu aɖewo hã va teƒea eye wonɔ adzɔge nɔ nu siwo nɔ dzɔdzɔm la kpɔm. Ame\nsiawo nye Maria Magdalatɔ, Maria si nye Yakobo suetɔ kple Yose dada kpakple Salome. 41\nAme siawo kple Galilea nyɔnu bubu siwo nye eyomenɔla siwo subɔnɛ ne eva Galilea la, hã\ndze eyome va Yerusalem.\nYesu ɖiɖi\nMarko\n66\n(Mateo 27:57-61, Luka 23:50-56, Yohanes 19:38-42)\n42 Nu siawo katã dzɔ ŋkeke ɖeka do ŋgɔ na Sabat ŋkekea. Le ɣetrɔ me lɔƒo la
['Luc', '2 janvier 2016 admin Aucun commentaire Bible, chrétien, évangile, ewe', 'NYANYUI LA ABE ALE SI LUKA ŊLɔE ENE\nKpɔkplɔyiɖeme:\nLuka nye atikewɔla – ɖɔkta – xɔŋkɔ aɖe. Woda ŋkɔ ɖe eƒe agbalẽ dzi be, “agblẽ\nnyuitɔ si woŋlɔ kpɔ.” Ŋutinya geɖewo le Luka ƒe agbalẽ me ke womele Mateo\nkple Marko tɔwo me o, le kpɔɖeŋu me,\na. Maria ƒe kafukafuha, 1:46-55\nb. Zakaria ƒe kafukafu ha, 1:67-79\nd. Mawudɔlawo ƒe hadzidzi, 2:14\nɖ. Nya siwo Simeon gblɔ esi wòxɔ Yesu ɖe eƒe abɔwo me, 2:25-32\ne. Kesinɔtɔ kple Lazaro ŋutinya, 16:19-31\nɛ. Vibubu la, 15:11-32\nf. Yesu ɖe eɖokui fia Kleopa, 24:13-35\nLuka te gbe ɖe edzi be Yesu lɔ̃ dɔnɔwo, nuwɔametɔwo, wɔnamanɔŋutɔwo, ame\ngblɔewo, ame ɖigbɔ̃wo kple nu vɔ̃ wɔlawo gɔ̃ hã.\nEmenyawo: 1. Yesu ƒe dzidzi kple ɖevimenyawo, 1:1-2:52\n2. Yohanes Mawutsidetanamela ƒe dɔwɔwɔ, 3:1-20\n3. Yesu dze eƒe dɔwɔwɔ gɔme, 3:21-4:13\n4. Yesu le Galilea, 4:14-9:50\n5. Mɔzɔzɔ tso Galilea yi Yerusalem, 9 :51-19 :44\n6. Yesu ƒe kwasiɖa mamlɛtɔ le Yerusalem, 19:45-23:56\n7. Yesu ƒe tsitretsitsi kple eɖokuiɖeɖefia amewo, 24:1-53\nNya na Teofil\nChapter 1\nAme geɖewo ŋlɔ nu tso nu siwo va eme le mía dome, la ŋu, 2 ame siwo tu woƒe\nŋutinyawo ɖe nyadzɔdzɔ siwo woxɔ tso ame siwo nye nuteƒekpɔlawo le gɔmedzedzea\nme la gbɔ eye wonye dɔlawo na nya la. 3 Eya ta enyo nye hã ŋu, le esi medzro nuwo\nme tsitotsito tso gɔmedzedze me ke, be magbugbɔ aŋlɔe ɖe ɖoɖo nu na wò, nye bubutɔ\nTeofil 4 bena wòagagbugbɔ aɖo kpe edzi na wò be nu siawo katã wofia wò lae nye\nnyateƒea.\nWodo Yohanes Mawutsidetaname la ƒe dzidzi ŋugbe\n5 Nye ŋutinya la ƒe gɔmedzedze ku ɖe Yudatɔwo ƒe Osɔfo aɖe si woyɔna be Zakaria,\name si nɔ agbe le ɣeyiɣi si me Herodes nye fia le Yudea la ŋu. Woma Osɔfo siwo wɔa\ndɔ le gbedoxɔa me la ɖe ha vovvowo me eye Zakaria nye ha si woyɔna be ‘Abiya’ la me\ntɔwo dometɔ ɖeka. Zakaria srɔ̃ Elizabet hã tso Osɔfowo ƒe ƒome me eye wònye Arɔn ƒe\ndzidzimevi. 6 Wokple evea nye dzɔdzɔetɔwo le Mawu ŋkume eye wolé Aƒetɔ la ƒe\nsededewo kple ɖoɖowo me ɖe asi kpɔtsɔtsɔmanɔŋutɔe. 7 Gake vi ɖeka tete hã menɔ wo\nsi o, elabena Elizabet nye konɔ eye wo ame evea katã hã tsi ŋutɔ.\n8 Eva eme be Zakaria ƒe hatsotso le nunɔdɔ wɔm le kɔa nu le Mawu ƒe ŋkume, 9\neye le nunɔdɔ ƒe kɔa nu la wodzidze nu eye wotia Zakaria be wòawɔ subɔsubɔdɔ le\nAƒetɔ la ƒe gbedoxɔa me eye wòado dzudzɔ. 10 Esi dzudzɔdoɣi ɖo la, ameha si va be\nwoasubɔ la nɔ xexe nɔ gbe dom ɖa.\n11 Zakaria nɔ kɔkɔeƒea, kasia mawudɔla aɖe va do ɖe edzi zi ɖeka, eye wònɔ tsi\ntre ɖe vɔsamlekpuia ƒe nuɖusime. 12 Zakaria vɔ̃ ŋutɔ ale wòde asi dzodzo me\nnyanyanya.\n13 Gake mawudɔla la gblɔ nɛ be, “Mègavɔ̃ o, Zakaria! Elabena meva be magblɔ\nna wò be Mawu se wò gbedodoɖa. Srɔ̃wo Elizabet le viŋutsuvi dzi ge na wò, eye nana\nŋkɔe be Yohanes. 14 Mi ame evea miakpɔ dzidzɔ manyagblɔ aɖe le eƒe dzidzi ta eye\name geɖewo hã atso aseye kpli mi. 15 Elabena ɖevi la anye gã le ƒe ŋkume. Mano wain\nalo aha sesẽ aɖeke o. Gbɔgbɔ Kɔkɔe la ayɔ eme taŋtaŋtaŋ hafi woadzii gɔ̃ hã, eye 16\nakplɔ Israelvi geɖewo va Mawu si nye woƒe Aƒetɔ la gbɔe. 17 Eya adze ŋgɔ na Aƒetɔ la,\nanɔ Eliya ƒe gbɔgbɔ kple ŋusẽ me be wòatrɔ fofowo ƒe dziwo ɖe wo viwo ŋu eye\ntomaɖolawo ɖe ame dzɔdzɔewo ƒe nunya ŋu, be wòadzra ame siwo wodzra ɖo ɖi na\nAƒetɔ la ɖo.”\n18 Zakaria gblɔ na mawudɔla la be, “Aleke mawɔ anya be esia ate ŋu ava eme,\nelabena metsi ŋutɔ eye srɔ̃nye hã ku nyagã.”\n19 Mawudɔla la gblɔ nɛ kple kakaɖedzi be, “Nyee nye Gabriel, si nɔa Mawu\nŋkume ɣesiaɣi. Eyae dɔm ɖa be magblɔ dzidzɔnya sia na wò. 20 Gake esi mèxɔ dzinye\nse o ta la, wò aɖe atu eye magate ŋu aƒo nu o, va se ɖe esime woadzi ɖevi sia. Elabena\nwoŋlɔ ɖi be nye nyawo ava me pɛpɛpɛ nenye be ɣeyiɣi la ɖo.”\n21 Le ɣeyiɣi siawo katã me la, ameha si nɔ xexe la nɔ Zakaria lalam be wòado\ngo eye wòwɔ nuku na wo ŋutɔ be etsi xɔa me fũ nenema. 22 Esi wòdo go mlɔeba la,\nmete ŋu ƒo nu na ame aɖeke o, ke ewɔ dzesi na wo esi fia be ekpɔ ŋutega alo ɖeɖefia\naɖe le gbedoxɔ la me. 23 Zakaria tsi gbedoxɔ la me va se ɖe esime eƒe dɔwɔŋkeke\nLuka\n4\nmamleawo wu enu eye wòtrɔ yi aƒe me. 24 Le ɣeyiɣi kpui aɖe megbe la srɔ̃a Elizabet fɔ\nfu, eye wòyi ɖaɣla eɖokui ɣleti atɔ̃ sɔŋ.\n25 Elizabet gblɔ kple dzidzɔ be, “Aƒetɔ la ƒe dɔme nyo ŋutɔ bena, wòɖe kotsitsi\nƒe ŋukpe gã sia ɖa le dzinye.”\nWodo Yesu dzidzi ŋugbe\n26 Le Elizabet ƒe fufɔfɔ ƒe ɣleti adelia me la, Mawu dɔ mawudɔla Gabriel ɖo ɖe kɔƒe\naɖe si woyɔna be Nazaret si le Galilea la me. 27 Ame si gbɔ wòdɔe ɖo la enye ɖetugbi\ndzadzɛ aɖe si woyɔna be Maria. Wodo Maria ŋugbe na David ƒe dzidzimevi aɖe si\nwoyɔna be Yosef la be wòaɖe.\n28 Gabriel va do ɖe Maria gbɔ le vo me eye wògblɔ nɛ be, “Ŋutifafa na wò! Wò\nɖetugbi si kpɔ amenuveve! Aƒetrɔ la li kpli wò.”\n29 Maria ɖi vo eye eƒe susu ɖe fu nɛ ŋutɔ, edze agbagba bu tame le nu si tututu\nmawudɔla la wɔnɛ la ŋu.\n30 Mawudɔla la yi edzi gblɔ nɛ be, “Maria mègavɔ̃ kura o, elabena Mawu ɖoe be\nyeayra wò nukutɔe! 31 Èle fu fɔ ge adzi ŋutsuvi, eye nàna ŋkɔe be ‘Yesu.’ 32 Anye ame\nxɔŋkɔ aɖe eye woayɔe be Mawu dziƒoʋῖtɔ la ƒe Vi. Aƒetɔ Mawu la atsɔ tɔgbuia David ƒe\nfiazikpui la nɛ. 33 Ale wòaɖu fia ɖe Israel dzi eye eƒe Fiaɖuƒe mawu nu akpɔ o.”\n34 Maria bia mawudɔla la be, “Ale ke mawɔ adzi vi esi nyemenya ŋutsu kpɔ o.”\n35 Mawudɔla la ɖo eŋu be, “Gbɔgbɔ Kɔkɔe la ava dzi wò, eye Mawu ƒe ŋusẽ ayɔ\nmewò, eya ta ɖevi si nàdzi la, anɔ Kɔkɔe eye woanye Mawu Vi.\nLuka\n5\n36 Gawu la anɔ abe ɣleti adee nye si va yi ene la, Wò ƒometɔ Elizabet ame si\nwoyɔna be ‘konɔ’ la fɔ fu le eƒe nyagãkuku me. 37 Elabena ŋugbe ɖe sia ɖe si Mawu do\nla, ava me pɛpɛpɛ.”\n38 Maria gblɔ be, “Aƒetɔ la ƒe dɔlae menye eye nu sia nu si wòdi tso asinye lae\nmawɔ. Nu sia nu si nègblɔ la neva eme.” Le esia megbe la, mawudɔla la gabu le\neŋkume.\nMaria yi ɖakpɔ Elizabet ɖa\n39 Le ŋkeke siawo me la, Maria tsi tre eye wòɖe abla yi Yudea dua ɖe me 40 afi si\nwòge ɖe Zakaria ƒeme eye wòdo gbe na Elizabet le.\n41 Esi Elizabet se Maria wòdo gbe nɛ ko la, vidzῖ si le dɔme nɛ la ʋã kple dzidzɔ\neye Gbɔgbɔ Kɔkɔe la yɔ Elizabet me fũ.\n42 Elizabet do dzidzɔ ɣli eye wògblɔ na Maria be, “Mawu ve nuwò le nyɔnuwo\nkatã dome, eye wòɖoe be viwò la naxɔ eƒe yayra gãtɔ kekeake. 43 Bubu kae nye gã si\nnède ŋunye, be wò si nye Aƒetɔ la dada nàva kpɔm ɖa! 44 Esi nèva do gbe nam teti ko\nla, vinye la ʋã le dɔme nam le dzidzɔ ta. 45 Èxɔe se be Mawu awɔ ɖe ale si wògblɔ la\ndzi esia tae wòyra wò alea gbegbe ɖo.”\nMaria ƒe kafukafuha\n46 Maria ɖo eŋu na Elizabet be, “O, nye luʋɔ le Aƒetɔ la kafum ale gbegbe. 47 Eye mele\ndzidzɔ kpɔm le Mawu nye xɔla la ŋuti. 48 Elabena ekpɔ nye, eƒe subɔvi sia ƒe ame gblɔe\nLuka\n6\nnyenye, eye tso azɔ dzi yina la woayɔm be Mawu ƒe ame yayra tso dzidzime yi\ndzidzime.”\n49 Elabena Ŋusẽtɔ la wɔ nu gãwo nam. Kɔkɔe nye eƒe ŋkɔ. 50 Eƒe\nnublanuikpɔkpɔ li na ame siwo vɔ̃nɛ tso dzidzime yi dzidzime.\n51 “Ewɔ nu dzɔatsuwo kple eƒe alɔ eye wòkaka ame siwo dana le woƒe\ntamesusuwo me. 52 Eɖe fiawo ɖa le wo ƒe zi dzi ke edo ame siwo bɔbɔ wo ɖokuiwo ɖe\nanyi la ɖe dzi. 53 Etsɔ nu nyuiwo ɖi ƒo na dɔwuitɔwo ke edo mɔ kesinɔtɔwo asigbɔloe.\n54 Ekpe ɖe eƒe dɔla Israel ŋu eye wòɖo ŋku eƒe nublanuikpɔkpɔ na wo dzi 55 be\nwòakpɔ nublanui na Abraham kple eƒe dzidzimeviwo tegbee, abe ale si wòdo ŋugbee na\nmía fofowo ene.”\n56 Maria nɔ Elizabet gbɔ abe dzinu etɔ̃ ene hafi trɔ yi aƒe.\nWodzi Yohanes Mawutsidetanamela\n57 Elizabet ƒe vidziɣi va ɖo eye wòdzi ŋutsuvi. 58 Nya sia kaka ɖe eƒe aƒelikawo\nkple ƒometɔwo dome kaba ŋutɔ, ame sia ame se ale si Aƒetɔ la nyo dɔme na Elizabet eye\nwo katã wokpɔ dzidzɔ.\n59 Esi ɖevia xɔ ŋkeke enyi la, ƒometɔwo kple xɔlɔ̃wo va kpe be yewoawɔ\naʋatsotsokɔnu alo ŋkeke enyi ƒe kɔnu la. Amewo katã bu be woatsɔ fofoa ŋkɔ Zakaria\nnɛ,\n60 gake Elizabet gblɔ be, “Gbeɖe, woana ŋkɔe be Yohanes.”\nLuka\n7\n61 Amewo do ɣli be, “Nu ka? Ame aɖeke mele wò ƒome bliboa me si woyɔna\nnenema o.” 62 Ale womia asi ɖevia fofo, eye wobiae to asidzesiwɔwɔ me be wòayɔ ŋkɔ\nsi woatsɔ na ɖevia.\n63 Zakaria na wotsɔ agbalẽ kakɛ aɖe vɛ nɛ eye nukutɔe la, eŋlɔ̃ ɖe edzi be:\n“Eŋkɔe nye YOHANES.” 64 Enumake Zakaria ƒe nu ʋu eye wogadze nuƒoƒo gɔme abe\ntsã ene. Ekafu Mawu kple dzidzɔ geɖe.\n65 Nyadzɔdzɔ bliboa wɔ nuku na woƒe aƒelikawo ŋutɔ eye wòkaka ɖe du siwo le\nYudea togbɛ dzi la katã me. 66 Ame sia ame si se nya sia la bua tame le eŋu ɣeɣiyi didi\naɖe eye wòbiaa eɖokui be, “Ame ka ƒomevi ɖevi sia atsi ava zu? Elabena le nyateƒe me\nla, Aƒetɔ la ƒe asi le edzi le mɔ tɔxɛ aɖe nu.”\nZakaria ƒe nyagblɔɖi\n67 Gbɔgbɔ Kɔkɔe la yɔ fofoa Zakaria me eye wògblɔ nya siawo ɖi be,\n68 “Woakafu Aƒetɔ, Israel ƒe Mawu la elabena eva eye wòɖe eƒe dukɔ. 69\nEɖo ɖeɖe ƒe ŋusẽ anyi na mí le eƒe dɔla, David, ƒe aƒeme 70 abe ale si wògblɔe to eƒe\nnyagblɔɖila kɔkɔewo dzi le blema ene, 71 be yeaɖe mí tso míaƒe futɔwo kple ame siwo\nlé fu mí la ƒe asime, 72 ne wòakpɔ nublanui na mía fofowo eye wòaɖo ŋku eƒe nubabla\nkɔkɔe 73 kple atam si wòka na mía fofo Abraham la dzi 74 be yeaɖe mí tso míaƒe\nfutɔwo sime ne míasubɔe vɔvɔ̃manɔmetɔe 75 le eŋkume le kɔkɔenyenye kple\ndzɔdzɔenyenye me le míaƒe ŋkekewo katã me. 76 Ke wò, vinye, woayɔ wò be Dziƒoʋῖtɔ\nla ƒe nyagblɔɖila elabena àdze Aƒetɔ la ŋgɔ be nàdzra mɔ ɖo ɖi nɛ, 77 ne nàtsɔ xɔxɔ ƒe\nsidzedze na eƒe dukɔ to woƒe nu vɔ̃wo ƒe tsɔtsɔke me 78 le míaƒe Mawu la ƒe\nLuka\n8\nnublanuikpɔkpɔ sɔgbɔ la ta to esia dzi ɣedzedze nyui la ava na mí tso dziƒo, 79 ne\nwòaklẽ na ame siwo le viviti me kple ku ƒe vɔvɔlῖ te, ne wòada míaƒe afɔwo ɖe\nŋutifafa ƒe mɔ dzi.” 80 ɖevi la tsi eye wosẽ ŋu le gbɔgbɔ me. Enɔ gbedzi va se ɖe esime\nwoɖee fia Israel blibo la le gaglãgbe.\nYesu dzidzi\n(Mateo 1:18-25)\n2 Le ɣeyiɣi siawo me la, Kaisaro Augusto, ame si nye fia le Roma dukɔa nu la de\nse be woaxlẽ ame siwo katã le fiaɖuƒea me. 2 Kirenio nye gɔvina le Siria le ɣemaɣi.\n3 Wodi tso ame sia ame si be wòayi eya ŋutɔ ƒe dedu me be woaŋlɔ eŋkɔ le afi\nma. 4 Esi wònye be Yosef tso fiaƒome me ta la, ele nɛ be wòayi Betlehem le Yudea afi\nsi nye Fia David ƒe dedu me. Le esia ta wòdze mɔ tso Nazaret si le Galilea la me. 5\nEkplɔ Maria, ame si ŋugbe wodo nɛ, ke fu nɔ eƒo le ɣemaɣi me la ɖe asi.\n6 Esi woɖo Betlehem la, Maria ƒe ŋkeke de be wòadzi vi, 7 ale wòdzi ŋutsuvi si\nnye eƒe vi gbãtɔ. Exatsa ɖevia ɖe abadzivɔ me eye wòtsɔe mlɔ̃ lãwo ƒe nuɖunu me,\nelebena womekpɔ dzeƒe le amedzrodzeƒe si le kɔƒea me la o.\nAlẽkplɔlawo kple mawudɔlawo\n8 Gbe ma gbe la, alẽkplɔla aɖewo nɔ gbedzi le kɔƒea gbɔ nɔ woƒe alẽwo ŋu dzɔm. 9\nKasia mawudɔla aɖe va do ɖe wo dome kpoyii, eye teƒe si wotsi tre ɖo la klẽ kple Aƒetɔ\nla ƒe ŋutikɔkɔe. Nyateƒe wovɔ̃ ŋutɔ, 10 gake mawudɔla la de dziƒo na wo gblɔ be,\nLuka\n9\n“Migavɔ̃ o! Dzidzɔnya gãtɔ kekeake si miese kpɔ o lae meva be magblɔ na mi kple ame\nbubuwo siaa!\n11 “Ẽ, le nyateƒe me la, wodzi Mesia, Aƒetɔ kple ɖela la na mí fiẽ sia le\nBetlehem. 12 Ale si miawɔ akpɔe dze sii enye be, miakpɔ ɖevi aɖe si woxatsa\nabadzivɔ ɖe eŋu eye wotsɔe mlɔ lãwo ƒe nuɖunu me.”\n13 Kasia mawudɔla bubu geɖewo va kpe ɖe ɖeka ma ŋu eye wonɔ Mawu kafum\nle gbɔgblɔm be,\n14 “Woakafu Mawu si le dziƒo ʋῖ eye ŋutifafa ava anyigba dzi, anɔ anyi kple\name siwo katã wɔa eƒe lɔlɔ̃nu.”\n15 Esi mawudɔlawo ƒe aʋakɔ gã sia trɔ dzo yi dziƒo la, alẽkplɔlawo gblɔ na wo\nnɔewo be, “Mina míayi Betlehem aɖakpɔ nukunu gã si dzɔ, si Aƒetɔ la na míenya\nla ɖa.”\n16 Alẽkplɔlawo ɖe abla yi kɔƒea me eye woyi afi si Yosef kple Maria nɔ. Wokpɔ\nvidzῖa hã, wotsɔe mlɔ lãwo ƒe nuɖunu me vavã. 17 Alẽkplɔlawo gblɔ nu siwo katã dzɔ\nla kple nya siwo katã mawudɔla la gblɔ na wo le ɖevia ŋu la na ame sia ame. 18 Woƒe\nnya la wɔ nuku na ame siwo katã see la ŋutɔ. 19 Ke Maria ya ɣla nya siawo katã ɖe eƒe\ndzime eye wobua wo ŋu zi geɖe.\n20 Ale alẽkplɔlawo gatrɔ yi woƒe alẽwo gbɔ le gbea dzi, eye wokafu Mawu be\nmawudɔlawo va kpɔ yewo ɖa eye gawu la wokpɔ vidzῖ la, abe ale si wògblɔ na wo la\nene.\nLuka\n10\nWotsɔ Yesu, ɖevi la yi gbedoxɔ me\n21 Esi vidzῖa xɔ ŋkeke enyi la wowɔ aʋatsotsokɔnu alo ŋkeke enyi ƒe kɔnu nɛ eye wona\nŋkɔe be Yesu. Esia nye ŋkɔ si mawudɔla la gblɔ da ɖi be woatsɔ nɛ hafi wofɔ eƒe fu gɔ̃\nhã.\n22 Le Mose ƒe seawo nu la ele na Maria be wòayi gbedoxɔ me le Yerusalem\naɖana nu abe eɖokui ŋu kɔklɔ le vidzidzi vɔ megbe ƒe kɔnu ene. Esi ŋkeke sia ɖo edzi la\ndzila eveawo kɔ vidzῖ la yi Yerusalem be woatsɔe ɖo Mawu ƒe ŋkume. 23 Elabena le\nMose ƒe seawo nu la, Mawu gblɔ be, “Nenye be ame aɖe ƒe vi gbãtɔ nye ŋutsuvi la, ele\nbe wòatsɔe ade asi na Aƒetɔ la.”\n24 Yesu dzilawo na nunana si wòle be woana le ŋutiklɔɣi la. Sea gblɔ be ele be\nwoana akpakpa eve alo ahɔnɛ sue eve eye esiae wona. 25 Yerusalem ŋutsu aɖe si ŋkɔe\nnye Simeon la hã nɔ gbedoxɔ la me gbe ma gbe. Ame sia nye ame ɖɔʋu aɖe si vɔ̃a\nMawu ŋutɔ. Gbɔgbɔ Kɔkɔe la yɔ eme fũ eye wònɔ mɔ kpɔm na Mesia la ƒe vava gbe sia\ngbe. 26 Gbɔgbɔ Kɔkɔe la ɖee fiae be maku akpɔ o, va se ɖe esime wòkpɔ Mawu ƒe fia si\nwòsi ami na la. 27 Gbɔgbɔ Kɔkɔe la zi edzi be wòayi gbedoxɔ la me gbe ma gbe. Esi\nMaria kple Yosef wova be yewoatsɔ Yesu ɖevi la aɖo Mawu ŋkume la, 28 Simeon nɔ\nafi ma xoxo eye wòxɔ ɖevi la ɖe eƒe abɔwo me henɔ Mawu kafum gblɔ be, 29 “Aƒetɔ,\nazɔ àte ŋu ado mɔ wò dɔla faa elabena mekpɔe abe ale si nedo ŋugbee nam la ene. 30\nElabena nye ŋkuwo kpɔ wò ɖeɖe 31 si nèdzra ɖo le dukɔwo katã ƒe ŋkume. 32 Eyae nye\nakaɖi si aklẽ na dukɔwo eye wòanye ŋutikɔkɔe na Israel wò dukɔ hã!”\n33 Maria kple Yosef ƒe nu ku eye woƒe mo wɔ yaa le nu siwo katã gblɔm\nSimeon nɔ le Yesu ŋu ta. 34 Simeon yra wo eye wògblɔ be, “Woɖo ɖevi sia anyi na\nLuka\n11\name geɖewo ƒe anyidzedze kple dodoɖedzi le Israel, eye abe dzesi si ŋu woagblɔ nya ɖo,\n35 ale be ame geɖewo aɖe woƒe susuwo ɖe go afia, ke wò la yi aƒo ɖe wò luʋɔ le eta.”\n36 Nyɔnunyagblɔɖila aɖe si woyɔna be Ana hã nɔ gbedoxɔ la me gbe ma gbe. Enye\nFanuel si tso Yuda ƒe ƒome si woyɔna be Aser me la ƒe vi. Srɔ̃a ku le egbɔ esi woɖe wo\nnɔewo le ƒe adre ko megbe 37 eye wònɔ anyi abe ahosi ene ƒe blaenyi-vɔ-ene sɔŋ.\nNyɔnu sia medzona le gbedoxɔ la me geɖe o. Enɔa afi sia zã kple keli nɔa Mawu subɔm\nhenɔa gbedodoɖa kple nutsitsidɔ dzi atraɖii.\n38 Nyɔnu sia zɔ va do ɖe Maria kple Yosef gbɔ esime Simeon nɔ nu ƒom na wo\neye wode asi akpedada me na Mawu. Azɔ eyi ɖaɖe gbeƒã Mesia la na ame siwo katã nɔ\nmɔ kpɔm na Yerusalem ƒe ɖeɖe la.\nDzilawo trɔ Yesu yi Nazaret\n39 Esi Yesu dzilawo wu nu siwo katã wòle be woawɔ le Yerusalem abe ale si sea bia\ntso wo si ene nu la, wotrɔ va aƒe le Nazaret si le Galilea. 40 ɖevi la tsi le afi sia le\nnunya, ŋusẽ kple sidzedze me. Ame sia ame nya bena, eƒe nunya kɔ sã eye Mawu kɔ eƒe\nyayra ɖe edzi fũ.\nYesu, ɖevi la, la gbedoxɔ me\n41 Yesu dzilawo yia Yerusalem ƒe sia ƒe hena Ŋutitotoŋkekenyui la ɖuɖu. 42 Esi Yesu\nxɔ ƒe wuieve la woyi ŋkekea ɖuƒe le kɔnyinyi la nu. 43 Esi azã la wu enu la, dzilawo\ndze mɔ trɔ yina Nazaret. Gake Yesu ya tsi Yerusalem. Edzilawo zɔ mɔ ŋkeke ɖeka gake\nwomedii o, 44 elabena wobu be eya kple woƒe ƒometɔwo kple xɔlɔ̃ bubuwo do megbe.\nLuka\n12\nKe esi fiẽ ɖo eye womekpɔe o la, wode asi edidi me le woƒe ƒometɔwo kple ame\nnyanyɛwo dome. 45 Wodii ʋuu gake womekpɔe o, ale wotrɔ yi Yerusalem be yewoadii\nle afi ma.\n46 Wodii le afi ma ŋkeke etɔ̃ hafi va ke ɖe eŋu, wonɔ gbedoxɔ la me le sefiala\ngãwo dome nɔ biabia goglowo me dzrom kplii wo. 47 Amewo katã ƒe nu ku le eƒe\nnunya kple nugɔmesese ta.\n48 Edzilawo menya nu si woagblɔ esi wokpɔe la o. Mlɔeba la, dada gblɔ nɛ be,\n“Vinye, nu ka ta nèwɔ nu sia ƒomevi ɖe mía ŋu ɖo? Mí kple fofowo míetsi dzodzodzoe\nnɔ diwòm le afi sia afi.”\n49 Yesu ɖevi la ɖo eŋu be, “Nu ka ta wòle be miadim ɖo? Mienya bena ele be\nmanɔ gbedoxɔ la me afi si nye Fofonye ƒeme oa?” 50 Edzilawo mese nya si wògblɔ la\ngɔme o.\n51 Ale Yesu trɔ yi Nazaret kpli wo eye wònaa bubu edzilawo nyuie ŋutɔ. Ke\ndada tsɔ nya siawo katã ɣla ɖe eƒe dzime. 52 Yesu tsi ɖe edzi eye nunya hã nɔ tagbɔ nɛ.\nEye Mawu kple amewo siaa lɔ̃e vevie.\nYohanes Mawutsidetanamela ƒe mawunyagbɔgblɔ\n(Mateo 3:1-12, Marko1:1-8, Yohanes 1:19-28)\n3 Le Kaisaro Tibero ƒe fiaɖuɖu ƒe ƒe wuiatɔ̃ lia me, esi Pontio Pilato nye gɔvina le\nYudea eye Herodes nye dziɖula le Galilea, eye nɔvia Filipo hã nye dziɖula le Uturea\nkple Trakonitis, eye Lisania hã nɔ Abilene dzi ɖum 2 le esime Anas kple Kayafa wonye\nOsɔfogãwo la, Mawu ƒe nya va Yohanes, ame si nye Zakaria vi la gbɔ le gbedzi. 3\nLuka\n13\nYohanes nɔ tsatsam tso teƒe yi teƒe le Yɔdan tɔsisi la ƒe go eveawo dzi nɔ mawunya\ngblɔm be amewo nede tsi ta, ne wòafia bena woɖe asi le nu vɔ̃ wɔwɔ ŋu eye woadze\nMawu yome ale be woatsɔ woƒe nu vɔ̃wo ake wo.\n4 Le nyagblɔɖila Yesaya ƒe nya nu la Yohanes enye gbe si le ɣli dom tso gbedzi\nbe, “Miɖe mɔ na Aƒetɔ la be wòazɔ edzi! Mikeke mɔ xaxɛwo ɖe edzi hafi wòava! 5\nMigbã towo woazu sɔsɔeƒewo! Mixe ʋe siwo le baliwo me! Miwɔ mɔ gɔglɔ̃wo woadzɔ!\nMiwɔ mɔ tsakliwo zɔzrɔ̃e! 6 Ekema ame sia ame akpɔ ɖela si Mawu ɖo ɖa la.”\n7 Yohanes gblɔ mawunya na ame siwo vaa egbɔ be wòade mawutsi ta na yewo\nbe, “Ame kae xlɔ̃ nu mi dawo ƒe dzidzimeviwo be miasi le Mawu ƒe dɔmedzoe si gbɔna\nla nu? 8 Gbã la, miyi ne mia ɖee fia be yewotrɔ dzime to agbe nyui nɔnɔ me. Migabu be\nnya vɔ̃ aɖeke madzɔ ɖe mia dzi elabena mienye Abraham ƒe dzidzimeviwo ta o.\nEsia ɖeɖe menye naneke o elabena Mawu ate ŋu ana viwo ado go tso kpe siwo le\ndzogbe le afi sia me woanye Abraham viwo. 9 Woɖo ʋɔnudɔdrɔ̃ ƒe fia la miaƒe kewo dzi\neye wòle klalo be wòalã mi aƒu anyi. Ẽ, le nyateƒe me la ati sia ati si metse ku nyui o la,\nwoalãe ƒu anyi eye woatsɔe ade dzo me.”\n10 Ameha la ɖo eŋu nɛ be, “Nu kae nèdi tso mía si be míawɔ?”\n11 Yohanes ɖo eŋu na wo be, “Nenye be awu eve le ame aɖe si la netsɔ ɖeka na\nnɔvia ame dahe. Ame si si nuɖuɖu sɔ gbɔ ɖo la, netsɔ ɖe na ame siwo wum dɔ le la.”\n12 Dugadzɔla siwo nye amebala vɔ̃ɖiwo la gɔ̃ hã va do ɖe egbɔ be wòade\nmawutsi ta ne yewo. Wobia be, “Nufiala nu ka míawɔ?”\n13 Yohanes ɖo eŋu na wo be, “Mito nyateƒe le miaƒe dugadzɔdzɔ me. Mikpɔ\nnyuie be miagadzɔ ga le ame aɖeke si wu ale si Roma dziɖuɖua ɖo na mi la o.”\nLuka\n14\n14 Asrafo aɖewo siwo le afi ma la biae be, “Míawo ya ɖe ale kee míawɔ?”\nYohanes ɖo eŋu na wo bena, “Migaxɔ ga le amewo si akpasesẽtɔe o. Ne mienya be ame\naɖe mewɔ nane o la, migahe nya ɖe eŋu alakpatɔe o, Fetu si miexɔna la hã nedze mia\nŋu!”\n15 Ame sia ame kloe nɔ mɔ kpɔm be Mesia la ava kpuie le ŋkeke mawo me ale\nbe wotsi dzi vevie be yewoanya nenye be Yohanes enye amea loo alo menye eyae o?\nBiabia sia koe nɔ nu na ame sia ame eye wonɔ nu ƒom le eŋu le afi sia afi. 16\nYohanes ɖo wo ƒe biabia la ŋu hegblɔ na wo be, “Nye la tsi metsɔ le tsi dem ta na\namewoe, gake ame aɖe gbɔna kpuie, ame si si ŋusẽ le wum boo, le nyateƒe me la,\nnyemedze ŋutɔ gɔ̃ hã be manye eƒe subɔvi o. Eya ade mawutsi ta na mi kple dzo\nkpakple Gbɔgbɔ Kɔkɔe. 17 Ame sia ama atsa la ɖa tso blia gbɔ, atɔ dzo atsa la kple\ndzomavɔ la eye wòadzra blia ɖo ɖe eƒe avawo me.” 18 Yohanes xlɔ̃ nu amewo vevie\nkple nya siawo le esime wònɔ nyanyui la gblɔm na wo.\nWode Yohanes Mawutsidetanamela gaxɔ me\n19 Yohanes he nya ɖe Herodes si nye dziɖula nɔ Galilea ŋu le dutoƒe elabena exɔ nɔvia\nsrɔ̃ Heroɖia ɖe. Hekpe ɖe nu vɔ̃ bubu geɖe siwo hã wòwɔ ŋu. 20 Gawu la Herodes lé\nYohanes hã de gaxɔ me.\nWode mawutsita na Yesu\n(Mateo 3:13-17, Marko 1:9-11)\n21 Gbe ɖeka la, Yesu ŋutɔ hã va ge ɖe ame siwo Yohanes nɔ mawutsi dem ta na la\ndome. Yohanes de mawutsi ta nɛ, eye esi Yesu nɔ gbe dom ɖa la, dziƒowo nu ʋu, 22 eye\nLuka\n15\nGbɔgbɔ Kɔkɔe la ɖiɖi ɖe edzi le akpakpa ƒe nɔnɔme me eye gbe aɖe ɖi tso dziƒo bena,\n“Wòe nye vinye si melɔ̃na vevie ŋutɔ. Ẽ, wòe doa dzidzɔ nam.”\nYesu ƒe dzidzimegbalẽ\n(Mateo 1:1-17)\n23 Yesu xɔ abe ƒe blaetɔ̃ ene hafi dze mawunyagbɔgblɔ gɔme le dutoƒo. Amewo nya\nYesu abe Yosef ƒe vi ene. Yosef fofoe nye Heli, 24 Heli fofoe nye Matat, Matat fofoe\nnye Levi, Levi fofoe nye Melki, Melki fofoe nye Yanai, Yanai fofoe nye Yosef, 25\nYosef fofoe nye Matatias, Matatias fofoe nye Amos, Amos fofoe nye Nahum, Nahum\nfofoe nye Esli, Esli fofoe nye Nagai, 26 Nagai fofoe nye Mat, Mat fofoe nye Matatias,\nMatatias fofoe nye Semein, Semein fofoe nye Yosek, Yosek fofoe nye Yoda, Yoda\nfofoe nye Yoana. 27 Yoana fofoe nye Resa, Resa fofoe nye Zerubabel, Zerubabel fofoe\nnye Sealtiel, Sealtiel fofoe nye Neri. 28 Neri fofoe nye Melki, Melki fofoe nye Adi, Adi\nfofoe nye Kosam, Kosam fofoe nye Elmadam, 29 Elmadam fofoe nye Er, Er fofoe nye\nYosua, Yosua fofoe nye Elieza, Elieza fofoe nye Yorim, Yorim fofoe nye Matat, Matat\nfofoe nye Levi, 30 Levi fofoe nye Simeon, Simeon fofoe nye Yuda, Yuda fofoe nye\nYosef, Yosef fofoe nye Yonam, 31 Yonam fofoe neye Eliakim, Eliakim fofoe nye\nMelea, Melea fofoe nye Mena, Mena fofoe nye Matata, Matata fofoe nye Natan, Natan\nfofoe nye David, 32 David fofoe nye Yese, Yese fofoe nye Obed, Obed fofoe nye Boaz,\nBoaz fofoe nye Salmon, 33 Salmon fofoe nye Naxeson, Naxeson fofoe nye Aminadab,\nAminadab fofoe nye Admin, Admin fofoe nye Arni, Arni fofoe nye Hezrɔn, Hezrɔn\nfofoe nye Perez. Perez fofoe nye Yuda, 34 Yuda fofoe nye Yakɔb, Yakɔb fofoe nye\nIsak, Isak fofoe nye Abraham, Abraham fofoe Tera, Tera fofoe nye Nahɔ, 35 Nahɔ fofoe\nLuka\n16\nnye Serug, Serug fofoe nye Reu, Reu fofoe nye Peleg, Peleg fofoe nye Eber, Eber fofoe\nnye Sela, 36 Sela fofoe nye Kainam, Kainan fofoe nye Arfaxad, Arfaxad fofoe nye Sem,\nSem fofoe nye Noa, Noa fofoe nye Lamek, 37 Lamek fofoe nye Metusela, Metusela\nfofoe nye Enɔk, Enɔk fofoe nye Yared, Yared fofoe nye Mahalalil. 38 Mahalalil fofoe\nnye Set, Set fofoe nye Adam, Adam fofoe nye MAWU.\nAbosam te Yesu kpɔ\n(Mateo 4:1-11, Marko 1:12-13)\n4 Azɔ Yesu si me Gbɔgbɔ Kɔkɔe la yɔ fũ la dzo le Yɔdan tɔsisia to eye Gbɔgbɔ la\nkplɔe yi ɖe Yudea ƒe gbedadaƒo afi aɖe. 2 Enɔ afi ma ŋkeke blaene eye Satan va tee kpɔ\nle ŋkeke siawo katã me. Meɖu naneke le ŋkeke siawo katã me o ale dɔwui vevie.\n3 Satan gblɔ nɛ be, “Nenye be Mawu vie neneye tututu la ekema ɖe gbe na kpe\nsiawo be woatrɔ zu abolo.”\n4 Yesu ɖo eŋu nɛ be, “Woŋlɔ ɖe Ŋɔŋlɔ Kɔkɔea me be, Menye nuɖuɖu ɖeɖe koe\nle vevie na amegbetɔ o.”\n5 Satan kplɔe yi teƒe kɔkɔ aɖee eye wòɖe xexeame fiaɖuƒe katã fiae le ɣeyiɣi\nkpui aɖe ko me 6 eye wògblɔ na Yesu be, “Dukɔ nyui siawo katã kple woƒe\nŋutikɔkɔewo nye tɔnye eye mate ŋu atsɔe na ame sia ame si melɔ̃. 7 Eya ta ne èdze klo\nsubɔm ko la matsɔ wo na wò.”\n8 Yesu ɖo eŋu nɛ be, “Abe ale si woŋlɔ ɖe Ŋɔŋlɔ Kɔkɔea mee ene la, Mawu ɖeka\nhɔ̃ ko wòle be míasubɔ.” 9 Azɔ Satana gakplɔe yi Yerusalem eye wòtsɔe ɖo\ngbedoxɔ la ƒe kɔkɔƒe kekeake. Egblɔ nɛ be, “Nenye Mawu vie nènye vavã la, ti kpo tso\nLuka\n17\nafi sia. 10 Elabena Ŋɔŋlɔ Kɔkɔe la gblɔ bena, ‘Ade se na eƒe dɔlawo le ŋutiwò be\nwoakpɔ tawò nyuie 11 woatsɔwò ɖe woƒe asiwo me ale be matsɔ wò afɔ axlã ɖe kpe\naɖeke o.’”\n12 Yesu ɖo eŋu nɛ be, “Ŋɔŋlɔ Kɔkɔe la gblɔ be, ‘Megate Mawu wò Aƒetɔ la kpɔ\ntamemabutɔe o.’”\n13 Esi Satrana wu tetekpɔwo katã nu la, egblẽ Yesu ɖi dzo le egbɔ hena ɣeyiɣi\nbubu.\nYesu ƒe dɔgɔmedzedze le Galilea\n(Mateo 4:12-17, Marko 1:14-15)\n14 Gbɔgbɔ Kɔkɔe la ƒe ŋusẽ yɔ Yesu me fũ azɔ ale wòtrɔ yi Galilea. Eteƒe medidi o la\namewo nyae le nuto sia me kpe ɖo. 15 Le mawunya deto siwo wògblɔna le wo ƒuƒoƒewo\nta la ame sia ame kafu nɛ ŋutɔ.\nNugbegbe le Yesu ŋu le Nazaret\n(Mateo 13:53-58, Marko 6:1-6)\n16 Eva Nazaret, afi si wònɔ le eƒe ɖevime eye wòyi woƒe ƒuƒoƒe le Sabat ŋkekea dzi. Esi\nwòtso be yeaxlẽ mawunya la, 17 wotsɔ nyagblɔɖila Yesaya ƒe agbalẽ nɛ be wòaxlẽ. Eʋʋ\nteƒe si woŋlɔ ɖo be,\n18 “Aƒetɔ la ƒe Gbɔgbɔ le dzinye eya ta wosi ami nam ɖo edɔm ɖa bena magblɔ\nnyanyui la na ame dahewo, edɔm ɖa bena maɖe gbeƒẽ be woaɖe ga aboyomenɔlawo eye\nŋkunɔwo ƒe ŋkuwo aʋu. Ame siwo wote ɖe anyi la, ado le wo teɖanyilawo si me, 19 eye\nmaɖe gbeƒã Aƒetɔ la ƒe ƒe nyui la.”\nLuka\n18\n20 Esi wòxlẽ nya siawo vɔ la, etu agbalẽa tsɔe na ame si tsɔe nɛ la eye eya ŋutɔ\nyi ɖanɔ anyi. Ke ame siwo katã nɔ ƒuƒoƒea la fɔ ŋku ɖe edzi gãa. 21 Yesu gagblɔ na\nameawo be, “Mawunya sia va eme le egbe ŋkeke sia dzi.”\n22 Ame siwo katã nɔ xɔa me la kafui eye woƒe mo wɔ yaa le mawunya deto siwo\nwògblɔ la ta. Wobia wo nɔewo be, “Nya kae nye sia? Alo menye Yosef vie oa?”\n23 Yesu ɖo eŋu na wo be, “ɖewohῖ miaɖo ŋku lododo sia adzi be, ‘Gbedala, da\ngbe le wò ŋutɔ ɖokuiwò ŋu’ esi gɔmee nye be, ‘Nu ka ta mewɔ nukunuwo le wò ŋutɔ\nwò dedu me abe ale si nèwɔe le Kapernaum ene o?’ 24 Magblɔ na mi kple kakaɖedzi\nblibo be, bubu menɔa nyagblɔɖila aɖeke ŋu le eya ŋutɔ ƒe dedu me o.\n25 Mele egblɔm na mi kple kakaɖedzi be ahosi geɖewo nɔ Israel le Eliya ŋɔli, esi\nwotu dziƒo nu ƒe etɔ̃ kple afã eye dɔwuame sesẽ aɖe va anyigba blibo la dzi. 26 Gake\nwomeɖo Eliya ɖe wo dometɔ aɖeke gbɔ o, ke boŋ woɖoe ɖe ahosi aɖe si tso Zarefat le\nSidon nuto me la gbɔ. 27 Mibu nyagblɔɖila Elisa ame si da gbe le Naaman si nye\nSiriatɔ la ŋu kpɔ. Togbɔ be kpodɔléla geɖewo hã nɔ Israel siwo hiã gbedada vevie hã,\nElisa meda gbe le woawo ŋu o, negbe Naaman Siriatɔ la ko.”\n28 Yesu ƒe nya siawo ve dɔme na ameawo ŋutɔ. 29 Woƒe dziwo ho ɖe eŋu ale\nwotso hetutu asi ʋume nɛ do goe le xɔa me. Wokplɔe yi togbɛ si dzi wotu dua ɖo la ƒe\nkɔkɔeƒe be yewoatutui tso teƒe sia wòayi aɖadze aga me. 30 Gake ezɔ to amehawo dome\nkɔ̃ɔ hedzo le wo gbɔ.\nLuka\n19\nYesu nya gbɔgbɔ makɔmakɔ le ŋutsu, gbɔgbɔ vɔ̃ tɔ aɖe, me\n(Marko 1:21-28)\n31 Yesu trɔ yi Kapernaum si nye du aɖe si le Galilea nuto me la me eye le afi sia egblɔ\nmawunya na amewo le Sabat ŋkeke ɖe sia ɖe dzi le wo ƒe ƒuƒoƒewo. 32 Eƒe\nnyagbɔgblɔwo wɔ nuku na ameawo katã le afi sia hã, elabena eƒo nu abe ame si nya\nnyateƒe la ene, eye megblɔa ame bubuwo ƒe susu o.\n33 Gbe ɖeka esi Yesu nɔ mawunya gblɔm le ƒuƒoƒea la, ŋutsu aɖe si me gbɔgbɔ\nvɔ̃ aɖe le la de asi ɣlidodo me ɖe eta be, 34 “Ago gbɔ! Wò Yesu Nazaretitɔ, nya aɖeke\nmele mí kpli wò dome o. ɖe nèva be yeatsrɔ̃ mí. Menya ame si nènye, Mawu ƒe Vi\nkɔkɔe lae nènye.”\n35 Yesu tso nya la le enu be, “Zi ɖoɖoe!” Azɔ egblɔ na gbɔgbɔ vɔ̃ la be, “Do go\nle ame sia me!” Gbɔgbɔ vɔ̃ la tsɔ ŋutsua xlã ɖe anyi ŋɔdzitɔe, ameha la ƒo zi ɖe eŋu\nhenɔ ekpɔm. Ke gbɔgbɔ vɔ̃ la do go le amea me eye megawɔ nuvevi aɖekee o.\n36 Esia wɔ nuku na ameawo ŋutɔ ale wobia wo nɔewo be, “Ŋusẽ ka ƒomevie le\name sia ƒe nyawo ŋu ale be gbɔgbɔ vɔ̃ ŋutɔwo gɔ̃ hã ɖoa toe?” 37 Nukunu si Yesu wɔ la\nkaka ɖe nutoa katã me le ɣeyiɣi kpui aɖe ko me.\nYesu yɔ dɔ ame geɖewo\n(Mateo 8:14-17, Marko 1:29-34)\n38 Esi Yesu do go le ƒuƒoƒea gbe ma gbe la, eyi Simɔn ƒeme, eye wòke ɖe Simɔn lɔ̃xo\nŋu wònɔ ŋudza sesẽ aɖe lém. Ame sia ame kloe va ɖe kuku na Yesu gblɔ be, “Míeɖe\nkuku na wò da gbe le eŋu.”\nLuka\n20\n39 Yesu yi ɖatsi tre ɖe dɔnɔa ƒe abe gbɔ eye wòɖe gbe na dɔlélea be wòaɖe asi le\neŋu. Dzoxɔxɔ sesẽ si nɔ nyɔnua ƒe lãme la nu bɔbɔ enumake eye eƒe lãme sẽ. Ale wòtsi\ntre heyi ɖaɖa nu na wo.\n40 Le ɣetrɔ miaa la, kɔƒea me tɔwo katã kplɔ ame siwo katã nɔ dɔ vovovowo lém\nle woƒe aƒewo me la vɛ na Yesu eye wòda asi ɖe wo katã dzi heyɔ dɔ wo. 41 Gbɔgbɔ\nvɔ̃tɔ aɖewo hã nɔ ameawo dome ke Yesu ɖe gbe na gbɔgbɔ vɔ̃ siawo be woado go le\nameawo me eye wodo go le eƒe nya nu henɔ ɣli dom be, “Wòe nye Mawu Vi la.” Esi\nYesu kpɔ be gbɔgbɔ vɔ̃wo nya be yee nye Kristo la, eɖe gbe na wo be woazi ɖoɖoe.\nMawunyagbɔgblɔ le du geɖewo me\n(Marko 1:35-39)\n42 Le ŋkeke eveagbe ƒe ŋdi kanyaa la, efɔ yi ɖe gbe dzi. Ameha la dii vevie le teƒe\ngeɖewo eye esi wova ke ɖe eŋu mlɔeba la, woɖe kuku nɛ be megadzo o, ke boŋ wòanɔ\nyewo gbɔ le Kapernaum. 43 Ke Yesu ɖo eŋu na wo be, “Ele be magblɔ mawufiaɖuƒe la\nƒe nyanyui la na ame bubuwo hã elabena esia tae wodɔm ɖa.” 44 Ale wòdzo henɔ\ntsatsam le Yudea nutowo katã me kpe ɖo, nɔ mawunya gblɔm na amewo le\nwo ƒe ƒuƒoƒewo.\nYesu tia eƒe nusrɔ̃la gbãtɔwo\n(Mateo 4:18-22, Marko 1:16-20)\n5 Gbe ɖeka esi Yesu nɔ nu fiam le Genesaret ta to la, ameha gã aɖe va ƒo zi ɖe eŋu\nbe yewoase Mawu ƒe nya la. 2 Yesu kpɔ ʋu eve siwo me ame aɖeke menɔ o la le ta la\nLuka\n21\nto. ɖɔkplɔlawo nɔ woƒe ɖɔwo kpalam le tsia me. 3 Yesu yi ɖage ɖe ʋua ɖeka me eye\nwògblɔ na Simɔn ame si tɔ nye ʋua be woakui ayi tsia dzi vie bena yeanɔ eme afia nu\nameha la tso afi ma.\n4 Esi wòwu nuƒoa nu la, egblɔ na Simɔn be, “Azɔ miyi tsia ƒe gogoloa ƒe ke ne\nmiada ɖɔ ɖe afi ma ekema mia ɖe lã fũ.”\n5 Simɔn ɖo eŋu nɛ be, “Amegã, egbe zã bliboa katã míeda ɖɔ ʋuu gake míeɖe\nnaneke o gake esi nègblɔe ko la, míagatee akpɔ.”\n6 Wogada ɖɔ la ake ke azɔ la, woɖe lã ale gbegbe be woƒe ɖɔwo koe de asi vuvu\nme! 7 Ale Simɔn kple nɔvia wodo ɣli yɔ wo nɔvi siwo nɔ ʋu bubu me le tsia dzi la be\nwòava kpe ɖe yewo ŋu. Wo ɖe lã fũ wòyɔ ʋu eveawo ale gbegbe be ʋuawo di be\nyewoanyrɔ̃ gɔ̃ hã.\n8 Simɔn Petro kpɔ nu si va dzɔ la, eya ta wòdze klo ɖe Yesu kɔme hegblɔ be,\n“O, Aƒetɔ, meɖe kuku dzo le mía gbɔ elabena nye nɔ vɔ̃wo sɔ gbɔ ŋutɔ eye nyemedze be\nmate ɖe ŋuwò o.” 9 Elabena lã geɖe si woɖe la wɔ nuku na Petro kple eƒe dɔwɔhatiwo.\n10 Nenema nye Yakobo kple Yohanes ame siwo nye Zebedeo viwo eye woganye Simɔn\nƒe dɔwɔhatiwo hã. Yesu gblɔ na wo be, “Migavɔ̃ o. Tso azɔ dzi heyina la, miazu amewo\nƒe luʋɔwo ɖelawo!”\n11 Esi wova ɖi go teti ko la, wogblẽ woƒe nuwo katã ɖe afi ma hedze Yesu\nyome.\nLuka\n22\nYesu da gbe le anyidzela aɖe ŋu\n(Mateo 8:1-4, Marko 1:40-45)\n12 Gbe ɖeka la Yesu kpɔ kpotɔ aɖe le kɔ ƒe aɖe si me wòɖi tsa de la. Esi kpotɔ sia kpɔ\nYesu ko la, edze klo tsyɔ mo anyi heɖe kuku nɛ vevie be wòada gbe le ye ŋu. Egblɔ be,\n“Aƒetɔ, ne èlɔ̃ la, na be ŋutinye nakɔ.”\n13 Yesu tɔ asi ŋutsua hegblɔ be, “Ẽ, melɔ̃. Eya ta ŋuwò nekɔ fifi laa. Ŋutsua ŋuti\nkɔ enumake eye dɔ la vɔ le eŋu. 14 Azɔ Yesu de se nɛ be megagblɔe na ame aɖeke o, ke\nboŋ neyi Yudatɔwo ƒe osɔfo gbɔ. Egblɔ kpe ɖe eŋu be, “Yi nàna vɔsanu si ame siwo\nhaya tso kpodɔléle me la nana le Mose ƒe sea nu. Esia afia ame sia ame be èkpɔ dɔyɔyɔ\nvavã.” 15 Nya sia kaka ɖe teƒe geɖewo xoxo eye ame geɖewo ŋutɔ ƒo zi ɖe eŋu be\nyewoase eƒe mawunya eye wòada gbe hã le yewo ŋu. 16 Gake zi geɖe la edia ɣeyiɣi aɖe\ndona le wo dome dzaa yia gbedzi afi aɖe ɖadoa gbe ɖa.\nYesu da gbe le lametututɔ aɖe ŋu\n(Mateo 9:1-8, Marko 2:1-12)\n17 Gbe ɖeka esi Yesu nɔ nu fiam la, Farisitɔwo kple agbalẽfialawo va teƒea va nɔ\nto ɖomii. Ame siawo tso du siwo katã le Galilea, Yudea kple Yerusalem. Aƒetɔ la ƒe\ndɔyɔŋusẽ va edzi be wòada gbe le wo ŋu.\n18 Kasia, ame aɖewoe nye si kɔ lãmetututɔ aɖe ɖe aba dzi va doe. Wodze\nagbagba ɖe sia ɖe be yewoato ameha la dome akɔe yi Yesu gbɔe, 19 gake womete ŋui o\nle ameha la ta. Le esia ta wolia xɔa eye woɖe do ɖe etame, heɖiɖi lãmetututɔa ɖe Yesu\nkɔme tututu.\nLuka\n23\n20 Esi Yesu kpɔ wo ƒe xɔse la egblɔ na dɔnɔa be, “Ŋutsu, wotsɔ wò nu vɔ̃wo ke\nwò.”\n21 Faristɔwo kple agbalẽfiala siwo nɔ ameawo dome la bia wo nɔewo be, “Ame\nka ƒomevi tututu ame sia buna be yenye? Egblɔ busunya! Elabena ame kae ate ŋu atsɔ\nnu vɔ̃ ake tsɔ wu Mawu?”\n22 Yesu nya nu si ŋu bum wonɔ eya ta eɖo ŋu na wo be, “Nu kae nye busunya?\nɖe nu vɔ̃ tsɔtsɔke sẽ wu gbedada le ame ŋua? 23 Nye si nye Mesia la ŋusẽ le asinye le\nanyigba sia dzi be matsɔ nu vɔ̃wo ake eya ta maɖe ŋusẽ sia 24 afia mi kɔtɛe to gbedada\nle ŋutsu sia ŋu me.” Ale wògblɔ na lãmetututɔ la be, “Tsi tre nàŋlɔ wò aba nàyi aƒeme.”\n25 Ame sia ame ke ŋku ɖi be yeakpɔ nu kasia ŋutsua tsi tre ɖe eƒe afɔ eveawo\ndzi, ŋlɔ eƒe aba eye wòɖo ta aƒeme henɔ Mawu kafum bobobo. 26 Ame siwo katã nɔ afi\nma la ƒe mo wɔ yaa eye vɔvɔ̃ ɖo wo, wokafu Mawu nɔ gbɔgblɔm be, “Míekpɔ nu\nmadzɔkpɔ aɖe egbe.”\nYesu yɔ Levi\n(Mateo 9:9-13, Marko 2:13-17)\n27 Esi Yesu dzo le du sia me yina la, ekpɔ nudzɔla aɖe si ame sia ame nya nyuie le eƒe\namebaba ta. Nudzɔla sia ŋkɔe nye Levi eye wònɔ anyi ɖe agbadɔ aɖe te nɔ nu dzɔm.\nYesu gblɔ nɛ be, “Va dze yonyeme ne nàzu nye nusrɔ̃lawo dometɔ ɖeka.” 28 Ale Levi\ngblẽ nu sia nu ɖi eye wòtso enumake hedze eyome.\n29 Eteƒe medidi o, Levi ɖo kplɔ̃ na Yesu eye wòkpe etɔ nudzɔla bubuwo hã ɖe\nkplɔ̃ sia ŋu. 30 Farisitɔwo kple agbalẽfialawo kpɔ kpɔtsotso le Yesu ƒe nu wɔna sia ŋu\neye wohe nya kple eƒe nusrɔ̃lawo vevie be Yesu ɖu nu kple nu vɔ̃ wɔlawo.\nLuka\n24\n31 Yesu ɖo eŋu na wo be, “Dɔnɔwoe hῖa na gbedada menye lamesesẽtɔwo o. 32\nɖe meva be maɖe nu vɔ̃ wɔlawo tso woƒe nu vɔ̃ wɔwɔwo me ke menye be magblẽ\nɣeyiɣi ɖe ame siwo be yewonye ame dzɔdzɔewo la ŋu o.”\nWobia nya Yesu tso nutsitsi dɔ ŋu\n(Mateo 9:14-17, Marko 2:18-22)\n33 Ameawo gayi edzi bia Yesu be, nu ka tae eƒe nusrɔ̃lawo metsia nu dɔna hedoa gbe\nɖa abe ale si Yohanes ƒe nusrɔ̃lawo kple Faristɔwo wɔnɛ ene o ke boŋ eƒe nusrɔ̃lawo\nya la nuɖuɖu kple nunono dzi ko wonɔna gbe sia gbe hã?\n34 Ke Yesu bia wo be, “Ne ame aɖe le dzidzɔ kpɔm ɖe agbe nuɖuɖua? Ne\nwokpe amewo be woava do dzidzɔ ɖe srɔ̃ɖelawo ŋu ɖe, ɖe amekpekpe siawo agbe\nnuɖuɖu le esime srɔ̃tɔ la ŋutɔ le nuɖukplɔ̃a ŋu kpli wo hã? 35 Gake ɣeyiɣi li gbɔna esi\nwoava kplɔ srɔ̃tɔ la adzoe le ameawo gbɔ eye ne edzɔ alea la, nuɖuɖu magadzro wo o.”\n36 Azɔ Yesu do lo sia na wo be, “Ame aɖeke metsɔa avɔnuɖeɖi yeye kaa avɔ\nxoxo si vuvu lae o. Ne wotsɔ avɔnuɖeɖi yeye ka avɔ xoxo si vuvu la, menyakpɔna o,\ngawu la enana be avɔa ƒe teƒe si woka la gavuvuna ɖe edzi wu tsã. 37 Nenema ke,\nwomekɔa aha yeye ɖe lãgbalẽgolo xoxo me o, ne wowɔ esia la, aha yeye la ƒe ŋusẽ ana\nbe lãgbalẽgolo xoxo la awo eye aha la katã akɔ ɖe anyigba. 38 Ke boŋ lãgbalẽgolo yeye\nmee wòdze be woakɔ aha yeye ɖo. 39 Nenema kee, ame aɖeke menoa aha tsitsi vɔ teti\nko ganoa yeyetɔ tɔtɔnɛ o, elabena wogblɔna godoo be, ‘Mɔ xoxotɔwo nyo wu.’”\nLuka\n25\nNusrɔ̃lawo ŋe bli le Sabat dzi\n(Mateo 12:1-8, Marko 2:23-28)\n6 Gbe ɖeka le Sabat ŋkekea dzi esi Yesu kple eƒe nusrɔ̃lawo zɔ to bligble aɖewò\nme va yina la, nusrɔ̃lawo ŋe bli aɖewo klẽ tsro le wo ŋu henɔ ɖuɖum.\n2 Farisitɔ aɖewo nɔ afi ma kpɔ wo eye wogblɔ na Yesu be, “Nu si wɔm wò\nnusarɔ̃lawo le, le bli ŋem le Sabat dzi la tsi tre ɖe Yudatɔwo ƒe se ŋu.”\n3 Yesu ɖo eŋu na wo be, “Míexlẽa mawunya oa? Alo miexlẽ nu tso nu si Fia\nDavid wɔ esi dɔ wu eya kple eŋutimewo ŋu oa? 4 Eyi ɖe gbedoxɔ la me eye wòtsɔ\nabolo tɔxɛ si wotsɔ ɖo Mawu ŋkume la eye eya kple etɔwo mãe heɖu, togbɔ be ame\naɖeke mekpɔ mɔ aɖu abolo sia o negbe osɔfowo ko.” 5 Yesu gblɔ kpe ɖe eŋu be, “Nye\nMesia la, mekpɔ ŋusẽ ɖe Sabat ŋkekea dzi.”\nŊustu aɖe si titi lé asi na\n(Mateo 12:9-14, Marko 3:1-6)\n6 Le Sabat bubu gbe esi wònɔ nu fiam le ƒuƒoƒe la, ekpɔ ame aɖe si titi lé asi na la le afi\nma. 7 Esi wònye Sabat ŋkeke dzie ta la, agbalẽfialawo kple Farisitɔwo ɖe ŋku ɖe edzi\ngãa henɔ ekpɔm be ada gbe le amea ŋu le ŋkekea dzi hã. Wonɔ ŋku lém ɖe eŋu elabena\nwodi be wòawɔ vodada aɖe be yewoatsɔ nya ɖe eŋu.\n8 Yesu nya nu si bum ame siawo nɔ xoxoxo, gake egblɔ na ŋutsua be, “Va nɔ\nafii bena ame sia ame nakpɔ wò.” Ŋutsua wɔ abe ale si wògblɔ nɛ ene.\nLuka\n26\n9 Azɔ Yesu trɔ ɖe Farisitɔwo kple agbalẽfialawo gbɔ eye wògblɔ na wo be,\n“Biabia aɖe le asinye na mi. Enyo be woawɔ nyui le Sabat ŋkekea dzi loo alo wɔawɔ\nvɔ̃a? Enyo be woaxɔ ame ɖe agbe loo alo woawuia?”\n10 Etsa ŋku le wo katã dzi ɖeka, ɖeka eye wògblɔ na ŋutsua be, “Azɔ dzɔ wò\nasi.” Edzɔ asia kasia eƒe asi gaɖɔ ɖo. 11 Nuwɔna sia do dziku na Yesu ƒe futɔwo ŋutɔ.\nWode asi ɖoɖowɔwɔ me le ale si woawɔ awui la ŋuti\nYesu tia eƒe nusrɔ̃la wuieveawo eye wòfia nu wo\n(Mateo 10:1-4, Marko 3:13-19)\n12 Le nu siawo megbe la, Yesu yi to aɖe dzi gbe ɖeka be yeado gbe ɖa. Edo gbe ɖa zã\nblibo katã. 13 Esi ŋu ke la, eyɔ eyomenɔlawo katã ƒo ƒui eye wòtia ame wuieve le wo\ndome bena woanye ye ƒe nusrɔ̃lawo. Ame siawoe woyɔ be apostolowo.\n14 Ameawo ƒe ŋkɔwoe nye, Simɔn ame si wòna ŋkɔe be Petro, Andrea Simɔn\nnɔviŋutsu, Yakobo, Yohanes, Filipo, Bartolomeo, 15 Mateo, Toma, Yakobo Alfeo vi,\nSimɔn ame si nye Zelote dunyaheha sesẽ aɖe me nɔla, 16 Yuda, Yakobo vi kple Yuda\nIskariɔt ame si de Yesu asi emegbe.\nYesu fia nu ameha gã aɖe\n(Mateo 4:23-25)\n17 Esi woɖì tso toa dzi la, nusrɔ̃lawo kple eyomenɔlawo va ƒo ƒu ɖe Yesu ŋuti le\ngbadzaƒe aɖe. Ameha gã aɖe hã va ɖe to ɖe wo, amewo tso Yudea nutowo me katã kple\nYerusalem. ɖewo tso keke Sidɔn kple Tiro ƒutaduwo me ke 18 va be yewoaɖo toe alo\nbe wòada gbe le yewo ŋu. Gbe ma gbe la enya gbɔgbɔ vɔ̃ geɖewo le amewo me. 19\nLuka\n27\nAme geɖewo ŋutɔ nɔ didim be yewoaka asi eŋu, elabena ne dɔnɔ aɖe wɔ esia ko la,\nehayana enumake.\nYayrawo kple babadonamewo\n(Mateo 5:1-12)\n20 Azɔ etrɔ ɖe eƒe nusrɔ̃lawo gbɔ hegblɔ na wo be, “Dzidzɔ gã ŋutɔ le mi, ame siwo nye\name dahewo la lalalm elabena miawo tɔe nye mawufiaɖuƒe la. 21 Dzidzɔ gã ŋutɔ le mi,\name siwo wum dɔ le la lalam elabena miawoe aɖi ƒo. Dzidzɔ gã ŋutɔ le mi, ame siwo le\navi fam fifia la lalam elabena ɣeyiɣi gbɔna esi miava ko nu. 22 Dzidzɔ gã ŋutɔ le mia\nlalam, ne amewo lé fu mi, ɖe mi le woƒe hame, eye wodzu mi, heƒo ɖi miaƒe ŋkɔ ɖe\ntanye! 23 Dzi nedzɔ mi, eye mitso aseye, elabena fetu nyui le mia lalam le dziƒo. Alea\ntututue wo fofowo wɔ ɖe nyagblɔɖila siwo do ŋgɔ na mi la hã ŋuti.”\n24 “Ao, babaa na kesinɔtɔwo, elabena wokpɔ dzidzɔ le anyigba sia dzi xoxo. 25\nWokpɔ lãme eye nu le wo si ŋutɔ fifia gake dɔwuame sesẽ aɖe le ŋgɔ na wo gbɔna. 26\nWoƒe nukoko ɖe yame fifia ava zu konyifafa na wo. Babaa na ame siwo ŋu amewo aƒo\nnu nyui le, elabena nenema kee wo fofowo wɔ, na aʋatsonyagblɔɖilawo.\nLɔlɔ̃ na ketɔwo\n(Mateo 5:38-48, 7:12)\n27 Azɔ mi katã misee. Milɔ̃ miaƒe futɔwo eye miawɔ nyui na ame siwo lé fu mi la. 28\nMido gbe ɖa ɖe ame siwo ƒo fi de mi la ta be woakpɔ dzidzɔ, eye midi Mawu ƒe yayra\nna ame siwo wɔa fu mi.\nLuka\n28\n29 “Nenye be ame aɖe ƒo wò to ɖeka me la, trɔ evelia hã nɛ wòaƒo! Neneye be\name aɖe bia be nàtsɔ wò dziwui na ye la, tsɔ wò awutewui hã nɛ. 30 Ne nu le asiwò eye\name aɖe bia wò la, nae eye mègabia be netrɔe vɛ na ye o. 31 Ale si tututu nèdina be\namewo newɔ na ye la, wò hã wɔ na wo nenema.\n32 “Ne mielɔ̃ miaƒe lɔ̃lawo ɖeɖe ko ɖe, miebui be miewɔ nanea? Ame siwo\nmevɔ̃a Mawu o la hã lɔ̃a wo xɔlɔ̃wo. 33 Ne miewɔa dɔmenyo na ame siwo wɔa\ndɔmenyo na mi ko ɖe, akpedada kae li na mi? Nu vɔ̃ wɔlawo gɔ̃ hã wɔna nenema! 34 Ne\nmiedoa ga na ame siwo ko ate ŋu akpɔe axe na mi emegbe ɖe, nu nyui kae wònye\nmiewɔ? Nu vɔ̃ɖi wɔla akuakuawo hã doa nu na wo tɔ nu vɔ̃ɖi wɔlawo bena yewoaxɔ\nnenema ke emegbe.”\n35 “Milɔ̃ miaƒe ketɔwo, eye miwɔ dɔmenyo na wo. Mido nu na wo, eye migakpɔ\nmɔ alo atsi dzi ɖe exɔxɔ ŋu o. Ne miewɔ esia la ekema miaƒe fetu asɔ gbɔ le dziƒo, eye\nmianye Mawu viwo, elabena Eya ŋutɔ nyoa dome na akpemadalawo kple tagbɔ sesẽ\ntɔwo.\n36 “Midze agbagba vevie be miakpɔ nublanui na amewo abe ale si mia Fofo\nwɔnɛ ene.\nMigadrɔ̃ ʋɔnu ame bubuwo o\n(Mateo 7:1-5)\n37 Migadrɔ̃ ʋɔnu alo aɖe ɖeklemi ame aɖeke o, ne menye nenema o la, anɔ na miawo hã\nnenema. Mitsɔ ke amewo eye woatsɔ ake miawo hã eye woawo hã awɔ na mi nenema.\n38 Mina nu eye woana nu miawo hã. Nu siwo katã miena la, woatrɔe vɛ na mi woasɔ\ngbɔ agbã go sã wu esi sinu miena eye woatsɔe aɖo akɔ na mi. Dzidzenu si mietsɔ dzidze\nLuka\n29\nnui na amewo la eya kee woatsɔ dzidze nui na miawo hã.” 39 Yesu yi edzi do lo sia na\nwo be, “ɖe ŋkugbãtɔ ate ŋu akplɔ ŋkuagbãtɔa? ɖe wo kple eve la mage adze do me oa?\n40 Nusrɔ̃vi mewua eƒe nufiala o. Ke ame sia ame si xɔ hehe nyuitɔ la anɔ ko abe eƒe\nnufiala ene.\n41 “Ale ke wɔ newɔa alakpanu dina be yeaɖe ati fefee si le nɔviwo ƒe ŋku dzi la\nɖa, evɔ atikpo gã aɖe le wò ŋutɔ wò ŋku dzi? 42 Ale ke wɔ nàgblɔ na nɔviwò be, ‘Nɔvi,\nna maɖe ati fefee si le wò ŋku dzi la ɖa na wò, esi mate ŋu akpɔ gã si le wò ŋutɔ wò\nŋkuwo dzi aɖe o? Alakpanuwɔla! ɖe atikpo si le wò ŋku dzi la ɖa gbã ekema ɖewohῖ\nàte ŋu akpɔ nu nyuie ale be nàte ŋu aɖe nɔviwò ƒe ati fefee la ɖa nɛ.\nSidzedze ati kple eƒe kutsetse\n(Mateo 7:17-20, 12-34-35)\n43 “Ati nyui aɖeke mate ŋu atse ku manyomanyo o, eye ati manyomanyo mate ŋu atse\nku nyui o. 44 Ku si ati aɖe tsena lae wotsɔna dzea si ati si ƒomevi wònye lae. 45 Ame\nɖɔʋu la, nu nyui wɔwɔ doa go tso eƒe dzi dzadzɛ me eye ame maɖɔʋu la, nu vɔ̃ koe doa\ngo tso eƒe dzi vɔ̃ɖi la me. Elabena, nu si le ame aɖe ƒe dzi me lae doa go tsoa eƒe nu me.\nGɔmeɖoɖo ƒomevi eveawo\n(Mateo 7:24-27)\n46 “Nu ka tae mieyɔam be Aƒetɔ esi miewɔa nye gbe dzi o? 47 Mafia nu si ame sia\name si vaa gbɔ nye, sea nye nya eye wowɔa edzi la ɖi la mi. 48 Eɖi ame aɖe si tu xɔ,\neɖe do goglo eye wòɖo gɔmeɖokpe nyuie ɖe kpe gbadza dzi, ke esi tɔ ɖɔ eye tsi ɖe xɔa\nla mete ŋu nui o, elabena wotui nyuie. 49 “Ke ame siwo sea nye nya eye womewɔna ɖe\nLuka\n30\nedzi o la, le abe ame aɖe si tu eƒe xɔ ɖe anyigba eye meɖo gɔmeɖokpe nɛ o la ene. Esi\ntsi dza ɖɔ ɖe eŋu la, xɔ sia mu gbloo, hegbã gudugudu.”\nYesu da gbe le Roma srafowo ƒe amegã ɖe ƒe subɔla ŋu\n(Mateo 8:5-13, Yohanes 4:43-54)\n7 Esi Yesu wu eƒe mawunyagbɔgblɔ la nu la etrɔ yi Kapernaum dua me.\n2 Romatɔwo ƒe aʋafia gã si nɔ du ma me la ƒe dɔla si gbɔ melɔ̃a nu lena o la dze\ndɔ vevie, eye wòɖo kudo nu. 3 Aʋafia la se Yesu ŋkɔ eya ta edɔ Yudatɔ ame ŋkuta\naɖewo ɖe egbɔ be woaɖe kuku nɛ be wòava da gbe le dɔla sia ŋu na ye. 4 Ameawo yi\nYesu gbɔ heɖe kuku nɛ vevie be wòava kpe ɖe aʋafia la ŋu. Wona wònya be aʋafia sia\nnye ame nyui aɖe ŋutɔ. 5 Wogblɔ na Yesu be, “Nenye be wòhiã be nàkpe ɖe ame aɖe\nŋu la, ŋutsu sia ŋue wòle be nàkpe ɖo, elabena elɔ̃a mi Yudatɔwo ale gbegbe be eya ŋutɔ\ntsɔ eƒe ga tsɔ tu ƒuƒoƒe na mí.”\n6 Yesu tso kpla kplɔ woɖo. Gake hafi wòaɖo aƒea me la, aʋafia la dɔ exɔlɔ̃\naɖewo ɖa be woagblɔ na Yesu be, “Aƒetɔ, mègaɖe fu na ɖokuiwò be nàva nye aƒe me o,\nelabena nye medze na bubu sia tɔgbi o. 7 Eye nye medze be mava kpe wò ŋutɔ gɔ̃ hã o.\nGblɔ nya si wòle be nàgblɔ la ɖo ɖa tso afi si nèle ekema nye dɔla ƒe lãme asẽ. 8\nElabena nye ŋutɔ hã ame aɖe tee mele eye amewo hã le tenye, meɖea gbe na tenyeviwo\nbe, ‘miyi afii’ eye woyina, ‘miva afii’ eye wovana, megblɔna na nye dɔla be ‘wɔ esi\nkple ekemɛ’, eye wòwɔnɛ.”\n9 Nya siwo wɔ nuku na Yesu ŋutɔ. Etrɔ ɖe ameha la ŋu gblɔ be, “Nyateƒe, le\nIsrael katã la nyemekpɔ ame aɖeke si si xɔse le abe ame sia tɔ ene kpɔ o.”\nLuka\n31\n10 Esi aʋafia la xɔlɔ̃wo yi aƒeme la, wokpɔ dɔla si nɔ lém la wòhaya eye eƒe\nlãme sẽ abe tsã ene.\nYesu gbɔ agbe ahosi aɖe ƒe viŋutsu le Nain\n11 Le esia megbe la, Yesu kple eƒe nusrɔ̃lawo yi du aɖe si woyɔna be Nain la me, eye\nabe ale si wònɔna ɖaa ene la, ameha gã aɖe gakplɔe ɖo henɔ eŋu kplikplikpli. 12 Esi\nwòsusɔ vie woaɖo dua ƒe agbo nu la, wokpɔ ame aɖewo woyina ameɖiƒe. ɖekakpui si\nku woyina ɖiɖi ge la enye vi ɖeka hɔ̃ si nɔ dadaa si nye ahosi la si. Esia wɔe be ame\ngeɖewo ŋutɔ kplɔ ahosia ɖo henɔ konyi fam kplii.\n13 Esi Aƒetɔ la kpɔ ahosia la, eƒe nu wɔ nublanui nɛ ŋutɔ eya ta egblɔ nɛ be,\n“Mègafa avi o!” 14 Yesu te ɖe amekukuɖaka la ŋu eye wotɔ asii enumake ame siwo tsɔ\naɖaka la tɔ ɖe tsitre. Azɔ egblɔ na amekukua be, “ɖekakpui, Tsi tre.”\n15 Enumake ɖekakpui la fɔ henɔ alinu eye wòde asi nuƒoƒo me na ame siwo nɔ\negbɔ la, ale Yesu kplɔe de asi na dadaa.\n16 Vɔvɔ̃ gã aɖe ɖo ameawo eye wodo ɣli kafu Mawu gblɔ be, “Nyagblɔɖila gã\naɖe le mia dome vavã. Míekpɔ Mawu ŋutɔ ƒe asi wòwɔ dɔ le egbe ŋkeke sia dzi.”\n17 Nukunu si Yesu wɔ gbe ma gbe la kaka ɖe Yudea bliboa kata kple nuto\nsiwo ƒo xlã Yudea la me.\nLuka\n32\nYohanes Mawutsidetanamela dɔ eƒe nusrɔ̃lawo ɖe Yesu gbɔ\n(Mateo 11:2-19)\n18 Yohanes ƒe nusrɔ̃lawo se nu siwo katã wɔm Yesu nɔ eye woyi ɖagblɔe na Yohanes.\n19 Ale Yohanes dɔ eƒe nusrɔ̃la eve ɖo ɖe Yesu gbɔ be woabiae be, “Wòe nye Mesia la\nvavã loo alo míganɔ mɔ kpɔm na ame bubua?”\n20 Esi nusrɔ̃la eveawo va egbɔ la, wogblɔ nɛ be, “Yohanes, Mawutsidetanamelae\ndɔ mi ɖo ɖe gbɔwò be miabia wo be, ‘Wòe nye ame si gbɔna loo, alo ɖe míakpɔ mɔ na\name bubu aɖea?’”\n21 Le gaƒoƒo ma tutu dzi la eda gbe le dɔléla geɖewo kple fukpelawo kpakple\name siwo me gbɔgbɔ vɔ̃wo le la ŋu, eye wòʋu ŋku na ŋkuagbãtɔ geɖewo. 22 Eya ta eɖo\nŋu na amedɔdɔawo be, “Miheyi ɖagblɔ nu si miekpɔ kple nu si miese la fia Yohanes\nbena, Ŋkuagbãtɔwo le nu kpɔm, tekunɔwo le azɔli zɔm, eye anyidzelawo ŋuti le kɔkɔm,\ntokunɔwo le nu sem, ame kukuwo le tsitre tsim, eye wole nyanyui la gblɔm na ame\ndahewo. 23 Migblɔ kpe ɖe eŋu nɛ be, ‘Ame siwo xɔ dzinye se la, woayra wo.’”\n24 Le amedɔdɔwo ƒe dzodzo vɔ megbe la, Yesu ƒo nu na ameha la le Yohanes\nŋuti. Ebia wo be, “Ame kae nye ame si mieyi ɖakpɔ le Yuda gbegbe? ɖe miekpɔe abe\name aɖe si yaƒoƒo vitɔ kekeake hã ʋuʋuna sesῖe. 25 Ne menye nenema o la, ekema nu\nkae mieyi ɖakpɔ? Ame si do awu nyuiwoe? Ao, ame siwo doa awu xɔasiwo eye wonɔa\nagbe kɔkɔ la, fiasãwo mee wokpɔ wo lena. 26 Ekema ame ka ƒomevi tutue mieyi be\nyewoakpɔ? Nyagblɔɖilaa? Vavã miekpɔe! Le nyateƒe me la, ame si miekpɔ la wu\nnyagblɔɖila gɔ̃ hã. 27 Eyae nye ame si ŋu woƒo nu tsoe le mawunya me be, ‘Mikpɔ ɖa!\nMele nye dɔla dɔ ge ɖa wòava do ŋgɔ na wò, ata mɔ le ŋgɔwò.’ 28 Ame aɖeke mede\nLuka\n33\nŋgɔ wu Yohanes le amegbetɔwo dome o, gake ame si nye sue tɔ wu le mawufiaɖuƒea\nme la de ŋgɔ wui.”\n29 Ame siwo katã se Yohanes ƒe mawunyagbɔgblɔ kpɔ dometɔ aɖewo siwo nye\name baɖawo kekeake la kpɔ ŋudzedze le Mawu ƒe ɖoɖowo ŋu eye wona Yohanes de\nmawutsi ta na wo. 30 Farisitɔwo kple agbalẽfialawo koe gbe be yewomaxɔ ɖoɖo si\nMawu wɔ na yewo la o. Ale wogbe be Yohanes made mawutsi ta na yewo o.\n31 Azɔ Yesu bia wo be, “ale ke magblɔ tso dzidzime sia tɔgbi ŋu? Nu ka ŋu\nmatsɔ wo asɔ ɖo? 32 Wole abe ɖevi siwo ƒo ƒu ɖe asime nɔ fefem la ene. Ame siwo gblɔ\nna wo nɔewo be, ‘Míeku dzidzɔha na mi ke mieɖu ɣe o eye míedzi konyifahawo na mi\nke miefa avi hã o.’ 33 Yohanes Mawutsidetanamela tsia nu dɔna, eye menoa wain o, ke\nmiegblɔ be, ‘Ame sia dze aɖaʋa.’ 34 Amegbetɔvi la va eɖua nu eye wonoa nu, ke\nmiegblɔ bena, ‘Ame sia la nutsuɖula kple ahatsunolae eye wonye nudzɔlawo kple nu vɔ̃\nwɔlawo ƒe xɔlɔ̃. 35 Miebuna be miaƒe nuwɔnawo dze, ke Mawu ƒe nuwɔnawoe nye\nnyateƒe le ame siwo xɔa edzi sena la gbɔ.”\nNyɔnu nu vɔ̃ wɔla aɖe si ami na Yesu\n36 Eva me be Farisitɔ aɖe kpe Yesu be wòava ɖu nu kple ye. Esi wonɔ kplɔ̃a ŋu la 37\nnyɔnu gbolowɔla aɖe si se be Yesu nɔ afi ma la yi ɖatsɔ ami ʋeʋẽ xɔasi aɖe ɖe asi. 38\nEge ɖe aƒea me eye wòyi ɖadze klo ɖe Yesu ƒe afɔ nu eye wòfa aɖatsi kɔ ɖe eƒe afɔwo\ndzi va se ɖe esime afɔawo ƒo tsi nyuie. Eya megbe la, etsɔ eƒe taɖa tutu Yesu ƒe afɔwoe.\nAzɔ egbugbɔ afɔawo eye wòʋu nu le ame ʋeʋẽ la nu hesi na wo.\nLuka\n34\n39 Farisitɔ si kpe Yesu la kpɔ nu si nɔ edzi yim eye esi wòdze si ame si ƒomevi\nnyɔnu sia nye ta la, egblɔ le eɖokui me be, “Esia fia be Yesu menye nyagblɔɖila aɖeke\no, elabena nenye be Mawue dɔe vavã la, anya ame si ƒomevi nyɔnu sia nye.”\n40 Yesu nya nu si bum Farisitɔ la nɔ eya ta eyɔe be, “Simɔn, nya aɖe le asinye\nmedi be magblɔ na wò.” Simɔn gblɔ nɛ be, “Enyo, Nufiala, gblɔe mase.”\n41 Yesu gblɔ ŋutinya sia nɛ be, “Ŋutsu aɖe do ga sidi akpe ewo na ame aɖe eye\nwòdo sidi akpe ɖeka na ame bubu. 42 Wo dometɔ aɖeke mete ŋu xe fea o, ale wòtsɔ ga\nla ke wo ame evea. Ame kae nèbu be alɔ̃ gadola sia ƒe nya gbɔ wu?”\n43 Simɔn ɖo eŋu be, “Mebu be ame si wòtsɔ ga home gãtɔ kee lae alɔ̃e wu.”\nYesu gblɔ nɛ be, “Pɛ èɖo nyaa ŋu nyuie ŋutɔ.”\n44 Azɔ Yesu trɔ ɖe nyɔnua ŋu eye wògblɔ na Simɔn be, “Ekpɔ nyɔnu si dze klo\nɖe afi sia? Esi meva aƒewò me la, mèna tsim be maklɔ ɖi le nye afɔwo ŋu o ke nyɔnu sia\nklɔ wo kple eƒe aɖatsiwo eye wòtsɔ eƒe taɖa tutu woe. 45 Le mía de kɔnu nu la, ne\nmíebe míado gbe na ame aɖe la, míegbugbɔa nu nɛ. Wò la, mèwɔe nam o, gakae nyɔnu\nsia gbugbɔ nye afɔwo zi geɖe tso esi meva afi sia. 46 Enye nudzeame be nàna amim\nmasi ɖe ta gake mènam o, ke eya tsɔ ami xɔasi sia si ɖe nye afɔwo. 47 Le esia ta la, see\nbe, wotsɔ eƒe nu vɔ̃ geɖe siwo wòwɔ la kee, elabena elɔ̃m ŋutɔ ke ame si wòtsɔ nu vɔ̃\nʋee aɖe ko kee la, ɖea lɔlɔ̃ ʋee aɖe ko fiana.”\n48 Yesu gblɔ na nyɔnua azɔ be, “Wotsɔ wò nu vɔ̃wo ke wò.”\n49 Ame siwo nɔ klpɔ̃a ŋu kplii la gblɔ na wo nɔewo be, “Ame ka ƒomevie ame\nsia buna be yenye ale be wòle yiyim le amewo ƒe nu vɔ̃wo tsɔm le wo kem?”\n50 Yesu gagblɔ na nyɔnua be, “Wò xɔse ɖe wò, heyi le ŋutifafa me.”\nLuka\n35\nNyɔnu aɖewo dze Yesu yome le eƒe dɔwɔwɔ me\n8 Le esia megbe la, Yesu kplɔ eƒe nusrɔ̃lawo ɖe asi eye wode asi tsatsa me le du\nkple kɔƒe siwo le Galilea nutowo me la me nɔ gbeƒã ɖem mawufiaɖuƒe la ƒe vava. 2\nNyɔnu aɖe si me wònya gbɔgbɔ vɔ̃wo le kple esiwo ŋu wòda gbe le la kplɔ wo ɖo. Wo\ndometɔ aɖewoe nye Maria Magdalatɔ ame si me wònya gbɔgbɔ vɔ̃ adre le, 3 Yohana,\nKuza srɔ̃, Kuza sia nye Fia Herodes ƒe fiasã bliboa dzikpɔla, Susana kple ame bubu geɖe\nsiwo tsɔ woawo ŋutɔ ƒe ga kple nuɖuɖu nɔ Yesu kple eƒe nusrɔ̃lawo dzi kpɔmii.\nLododo tso nukuwula la ŋu\n(Mateo 13:1-9, Marko 4:1-9)\n4 Gbe ɖeka esi ame geɖe gaƒo ƒu ɖe Yesu ŋu be yewoase eƒe nyawo, eye bubuwo hã\nganɔ mɔ dzi gbɔna tso du bubuwo me la, edo lo sia na wo be,\n5 “Agbledela aɖe yi eƒe agble me be yeaƒã nuku. Esi wònɔ nukuawo wum la,\nɖewo ge ɖe mɔƒome eye amewo va zɔ wo dzi. Xeviwo hã va fɔ ɖewo mi. 6 Nuku aɖewo\nhã ge ɖe kpenyigba dzi. Nuku siawo de asi miemie me gake wova yrɔ elabena woƒe\nkewo mete ŋu yi tome ʋῖ afi si woakpɔ tsi le o. 7 Bubuwo ge ɖe ŋugbewo me eye\nwomie kple ŋuawo gake ŋuawo va vu tsyɔ wo dzi eye wotsrɔ̃. 8 Nuku bubuwo ya ge ɖe\nanyigba nyui dzi, ale wotsi, tse ku alafa nanewo wu esi agbledela la wu.” Esi wògblɔ\nŋutinya sia vɔ la egblɔ be, “Ame si ƒe towo sea nu la, newɔ wo ŋutidɔ fifia.”\n9 Eƒe nusrɔ̃lawo va egbɔ be wòaɖe lododo la gɔme na yewo.\nLuka\n36\n10 Ke egblɔ na wo be, “Miawo la, wona nunya mi be miase mawufiaɖuƒe la ƒe\nnu ɣaɣlawo gɔme, ke hena ame bubuwo la, meƒoa nu na wo le lododowo me ale be, ‘Ne\nwokpɔ nu la, womadze sii o, ne wose nu hã la womase egɔme o.’”\nLododo tso nukuwula la ŋu ƒe gɔmeɖeɖe\n(Mateo 13:18-23, Marko 4:13-20)\n11 Yesu gblɔ na wo be, “Lododo la gɔmee nye si, nuku lae nye Mawu ƒe nya si wòtsɔ\nvɛ na amegbetɔwo. 12 Mɔƒome afi si nuku aɖewo ge ɖo lae nye ame siwo ƒe dziwo ku\natri. Ame siawo ƒomevi sea Mawu ƒe nya gake abosam vana eye wòɖea nya la le woƒe\ndzime ale be wometea ŋu xɔ edzi sena be woakpɔ ɖeɖe o.13 Esiwo ge ɖe kpenyigba dzi\nlae nye ame siwo nu mawunya sese vivina gake womexɔnɛ ɖe woƒe dziwo me be wòatsi\no. Wonya be nya la nye nyateƒe eye woxɔa edzi se hã ɖe kple ɖee hena ɣeyiɣi aɖe. Ke\nne yometiti ƒe ya xɔdzo la ƒo ɖe wo ko la, woɖenɛ le dzime. 14 Nuku si ge ɖe ŋu me lae\nnye ame siwo sea mawunya eye woxɔnɛ sena, gake agbe sia me ƒe fuɖenamewo,\nkesinɔnuwo, aglotutu, dzidzɔkpɔkpɔwo kple ŋutilã ƒe dzidzɔdonamenuwo vuna tsyɔa nya\nla dzi le woƒe dziwo me ale be wometea ŋu kpena ɖe ame ɖeka pɛ teti hã ŋu be wòaxɔ\nnyanyui la dzi se o.”\n15 “Ke anyigba nyuie lae nye ame siwo ƒe dziwo me kɔ. Ame siawo sea Mawu\nƒe nya la hewɔa edzi hã pɛpɛpɛ. Wokakana nya la na ame bubuwo hã eye woawo hã\nxɔnɛ sena.”\nLuka\n37\nLododo tso akaɖi si le afianu te la ŋu\n(Marko 4:21-25)\n16 ɣebubuɣi la Yesu bia ameawo be, “Ame kae se kpɔ be ame aɖe si akaɖi eye wòtsɔ\nnu tsyɔ edzi be megaklẽ o. Gbeɖe, akaɖi la, akaɖiti dzie wodanɛ ɖo be wòaklẽ be\namewo nakpɔ nu. 17 Esia fia be gbe ɖeka la, woahe nu sia nu si le amewo ƒe dzi me la\nɖe gaglãgbe be ame sia ame nakpɔ . 18 Le esia ta mikpɔ nyuie le nu siwo miesena la ŋu,\nelabena ame si si nu le la, eyae woagana nui, eye ame si si nu mele o la, woaxɔ esi\nwòbu be ele ye si la hã le esi.”\nYesu dada kple nɔviaŋutsuwo\n(Mateo 12:46-50, Marko 3:31-35)\n19 Gbe ɖeka Yesu nɔviawo kple dadaa wova be yewoakpɔe ɖa. Le ɣemaɣi me la enɔ nu\nfiam amewo le aƒe aɖe me. Ameawo sɔ gbɔ ale gbegbe be dadaa kple nɔviawo mete ŋu\nge ɖe aƒea me le egbɔ o. Ame aɖe va gblɔe na Yesu be dadaa kple nɔviawo le edim be\nyewoakpɔ. 20 Esi Yesu se be ye dada kple ye nɔviwo le xexe le ye dim la, 21 egblɔ\nbena, “Danye kple nɔvinyewoe nye ame siwo katã sea mawunya la eye wowɔna ɖe edzi\nhã.”\nYesu tsi ahom nu le ƒu dzi\n(Mateo 8:23-27, Marko 4:35-41)\n22 Gbe bubu gbe esi eya kple eƒe nusrɔ̃lawo nɔ ʋu aɖe me le ƒua dzi la, Yesu bia tso\nnusrɔ̃lawo si be woaku ʋua yi ƒua ƒe go evelia dzi. 23 Esi wonɔ ƒua dzi yina la Yesu mlɔ\nLuka\n38\nanyi be yeadɔ alɔ̃ vie. Le ɣeyiɣi sia me la, ya sesẽ aɖe de asi ƒoƒo me eye wova zu ahom\ndziŋɔ aɖe, eye woƒe agbe ɖo xaxa gã aɖe me.\n24 Nusrɔ̃lawo ɖe abla va Yesu gbɔ heʋuʋui eye wònyɔ. Wogblɔ nɛ be, “Aƒetɔ,\nAƒetɔ, míele nyɔnyrɔ̃m!” Ale Yesu fɔ eye woblu ɖe ahom la ta. Enumake ɖoɖoe gã aɖe\nzi eye ahom la dzudzɔ. Ya la kple ƒutsotsoeawo dze kɔ anyi kpoo.\n25 Azɔ ebia eƒe nusrɔ̃lawo be, “Afi ka míaƒe xɔse le?” Wo katã ƒe mo wɔ yaa\neye vɔvɔ̃ lé wo. ɖeko wobia wo nɔewo be, “Ame kae nye ame sia, bena ya kple\nƒutsotsoewo gɔ̃ hã ɖoa toe?”\nYesu da gbe le Gadaratɔ, gbɔgbɔ vɔ̃ tɔ aɖe, ŋu\n(Mateo 8:28-34, Marko 5:1-20)\n26 Wova ɖi go ɖe Garasene nyigba si le Galilea ƒua godo la dzi. 27 Esi wonɔ go dom\ntso ʋua me ko la, ŋutsu aɖe si me gbɔgbɔ vɔ̃wo le ƒe geɖe la si du tso Gadara dua me va\nkpe Yesu. Nɔƒe aɖeke mele ame sia si abe aƒeme ene o. Agado siwo me woɖi ame\nkukuwo ɖo la me wòmlɔ na henɔa amama. 28 Esi wòkpɔ Yesu teti ko etsɔ eɖokui xlã ɖe\nanyigba le eŋgɔ henɔ ɣli dom be, “Nu ka dim nèle le gbɔnye wò Yesu, Mawu Dziƒoʋῖtɔ\nla ƒe Vi. Meɖe kuku na wò, mègawɔ funyafunyam o!”\n29 Egblɔ nya sia elabena Yesu de asi gbɔgbɔ vɔ̃ la nyanya me le eme xoxo.\nGbɔgbɔ vɔ̃ sia xɔ amea me ale gbegbe be ne woblae kple gakɔsɔkɔsɔ hã la, etsoa\nkɔsɔkɔsɔa bɔbɔe hesina ɖoa gbe. 30 Yesu bia gbɔgbɔ vɔ̃a be, “Ŋkɔwò ɖe?” Eɖo eŋu nɛ\nbe, “Nkɔnye nye Akpeakpewo elabena miesɔ gbɔ.” 31 Gbɔgbɔ vɔ̃awo ɖe kuku na Yesu\nvevie be meganya yewo de Do Globo si seɖeƒe meli na o la me o.\nLuka\n39\n32 Aƒehawo ƒe ha gã aɖe nɔ nu ɖum le to si te ɖe wo ŋu la kɔgo le ɣeyiɣi sia me\neye gbɔgbɔ vɔ̃awo ɖe kuku na Yesu be nena yewoayi aɖage ɖe wo me. Ale Yesu na mɔ\nwo. 33 Gbɔgbɔ vɔ̃awo do go le amea me yi ɖage ɖe haawo me. Enumake haawo katã ƒu\ndu sesῖe tso toa kɔgo yi ɖadze ƒu me doo heno tsi ku. 34 Hakplɔlawo lé du tsɔ sesῖe tu ta\ndu siwo te ɖe afi ma la me eye esi wonɔ yiyim la, wonɔ nu si dzɔ la gblɔm na amewo.\n35 Eteƒe medidi o, ameha gã aɖe va do be yewoakpɔ nu kple yewo ŋutɔ ƒe\nŋkuwo. Wokpɔ ame si me gbɔgbɔ vɔ̃awo nɔ kpɔ la, eƒe mo kɔ eye wòdo awu hebɔbɔ nɔ\nYesu ƒe afɔnu kpoo, esia wɔe be vɔvɔ̃ gã aɖe ɖo ameawo katã. 36 Ame siwo kpɔ ale si\nYesu da gbe le gbɔgbɔ vɔ̃tɔ la ŋui la gblɔ na wo tɔ bubuawo. 37 Ameawo vɔ̃ ale gbegbe\nbe woɖe kuku na Yesu be wòadzo le yewo gbɔ kpoo, ale Yesu kple eƒe nusrɔ̃lawo ge ɖe\nʋua me eye wotso ƒu la heyi go evelia dzi.\n38 Hafi wòadzo la ame si me wònya gbɔgbɔ vɔ̃awo le le ɖe kuku nɛ vevie be\nyeayi kplii. Ke Yesu gbe gblɔ nɛ be,\n39 “Trɔ nàyi wò ƒometɔwo gbɔ eye nàgblɔ nu gã si Mawu wɔ na wò la na wo.”\nAle ŋutsu sia dze mɔ nɔ tsatsam le dua me henɔ nukunu gã si Yesu wɔ la gblɔm na\nameawo.\nYairo vinyɔnuvi la kple nyɔnu ʋusisidɔléla la\n(Mateo 9:18-26, Marko 5:21-43)\n40 Ame siwo nɔ ƒu la ƒe akpa si wova ɖi go ɖo la xɔe atuu elabena wonɔ mɔ kpɔm na\neƒe vava xoxoxo.\n41 Azɔ ŋutsu aɖe si ŋkɔe nye Yairo si nye Yudatɔwo ƒe ƒuƒoƒe dzikpɔlawo\ndometɔ ɖeka la va Yesu gbɔ dze klo ɖe eƒe afɔnu heɖe kuku nɛ vevie be nekplɔ ye ɖo yi\nLuka\n40\naƒeme 42 elabena vinyɔnuvi ɖeka hɔ̃ si le ye si si xɔ ƒe wuieve la le kudɔ ƒom. Yesu dze\neyome enumake gake ameha la mimii ɖo. 43 Nyɔnu aɖe nɔ afi ma ame si le ʋusisidɔ\nlém ƒe wuieve sɔŋ, gake ame aɖeke mete ŋu yɔ dɔe o. 44 Nyɔnu sia va te ɖe eŋu le\nemegbe eye wòka asi eƒe awuʋlaya to, enumake eƒe ʋusisidɔ la tɔ.\n45 Ke Yesu trɔ bia be, “Ame kae ka asi ŋunye” Ame aɖeke melɔ̃ be yee o. Ke\nPetro gblɔ nɛ be, “Aƒetɔ ameha la mimi wò ɖo, eye wote ɖe ŋuwò kpokploe, ale ke wɔ\nnàbia be ame kae ka asi ŋunye hã ?”\n46 Yesu ɖo eŋu nɛ be, “Gbeɖe, ame aɖe ɖoe koŋ ka asi ŋunye, elabena ŋusẽ si le\nmenye la ƒe ɖe do le menye.” 47 Nyɔnu si wɔ nenem nu sia la kpɔe be nu si yewɔ la le\nnyanya na Yesu eya ta etsɔ vɔvɔ̃ kple dzodzo nyanyanya va dze klo ɖe eŋkume hegblɔ\nnu si ta wòka asi eŋu kple ale si wòkpɔ dɔyɔyɔ enumake la nɛ.\n48 Yesu gblɔ nɛ be, “Vinyɔnu, wò xɔse da gbe le ŋuwò. Heyi le ŋutifafa me.”\n49 Le esime Yesu nɔ nu ƒom na nyɔnua la, ame aɖe tso Yairo ƒeme va do kple\nnya sia bena via nyɔnuvi sue la ku. Amedɔdɔa gblɔ na Yairo bena, “Viwo la ku xoxo\neya ta viɖe aɖeke mele eme be nàga ɖe fu na Nufiala la o.”\n50 Esi Yesu se nya si amea tsɔ vɛ la, egblɔ na ɖevia fofo be, “Mègavɔ̃ o! Wò ya\nxɔ dzinye se ko, ekema viwòa agagbɔ agbe.” 51 Esi woɖo aƒea me la, Yesu de se be\name aɖeke nagage ɖe xɔ si me ɖevia le kple ye o ne gbe Petro, Yohanes, Yakobo,\nkple ɖevia fofo kple dadaa ko. 52 Aƒea me ŋutɔ yɔ fũ kple konyifala siwo nɔ avi fam.\nYesu gblɔ na wo be, “Midzudzɔ avia. ɖevia meku o, alɔ̃ ko dɔm wòle!” 53 Nya sia ɖi\nnukokoe na ameawo, elabena wonya nyuie be ɖevia ku.\nLuka\n41\n54 Azɔ Yesu zɔ ɖe ɖevia dzi le xɔa me eye wòle eƒe alɔnu heyɔe gblɔ be, “Vinye\ntsi tre” 55 Agbe gaɖo ɖevia me enumake eye wòtsi tre kpla. Yesu gblɔ na ameawo be,\n“Mina nanee wòaɖu!” 56 Dzi dzɔ ɖevia dzilawo ŋutɔ. Ke Yesu de se na wo vevie be\nwomegagblɔ nu si dzɔ la na ame aɖeke o.\nYesu dɔ nusrɔ̃la wuieveawo\n(Mateo 10:5-15, Marko 6:7-13)\n9 Gbe ɖeka Yesu yɔ eƒe nusrɔ̃la wuieveawo ƒo ƒui eye wòna ŋusẽ wo be woanya\ngbɔgbɔ vɔ̃wo do goe le ameawo me eye woada gbe le dɔ ƒomevi vovovowo lélawo ŋu. 2\nLe esia megbe la edɔ wo ɖa be woagblɔ mawufiaɖuƒe la ƒe vavanya na ame sia ame eye\nwoayɔ dɔ dɔléle ɖe sia ɖe ƒomevi.\n3 Ede se na wo be, “Migatsɔ atizɔti teti hã ɖe asi o. 4 Ne mieɖo du aɖe me la\nmidze aƒe ɖeka ko me.” 5 Nenye be amewo mexɔ mi le du aɖe me o la ekema mi ʋuʋu\nke si le miaƒe afɔwo ŋuti la ɖi hena ɖaseɖiɖi le dua ŋuti.”\n6 Ale nusrɔ̃lawo dze mɔ nɔ tsatsam le du kple kɔƒewo me, henɔ nyuanyui la\nkakam eye wonɔ gbe dam le dɔnɔwo hã ŋu.\nHerodes kple eƒe dumegãwo dzimaɖeɖitsitsi\n(Mateo 14:1-12, Marko 6:14-29)\n7 Esi Herodes, si nye gɔvina la se nukunu siwo wɔm Yesu nɔ la, etsi dzimaɖeɖi eye eƒe\nsusu hã ɖe fu nɛ ŋutɔ elabena ese ame aɖewo nɔ gbɔgblɔm be, “Yohanes\nMawutsidetanamelae gagbɔ agbe.” 8 Ame bubuwo hã nɔ gbɔgblɔm be, “Eliya alo\nLuka\n42\nnyagblɔɖila xoxoawo dometɔ ɖekae fɔ tso ame kukuwo dome.” Nya siawo ƒomevi nɔ\nɖiɖim le anyigba blibo la me.\n9 Le esia ta Herodes gblɔ na eɖokui be, “Nye ŋutɔe tso ta le Yohanes nu, ke ame\nkae nye sia esi ŋu mele nya wɔ nuku siawo sem tsoe?” Ale wòdi vevie be yeakpɔ Yesu.\nYesu nyi ame akpe atɔ̃\n(Mateo 14:13-21, Marko 6:30-44, Yohanes 6:1-14)\n10 Apostoloawo trɔ gbɔ va gblɔ ale si wode dɔ si gbe wòɖo wo ɖa la na Yesu. Emegbe\nla Yesu kplɔ wo dzoe dzaa yi Betsaida dua me. 11 Gake ame geɖewo nya afi si yim\nwonɔ xoxoxo eya ta wokplɔ wo ɖo. Exɔ wo alɔ eve eye wògade asi nufiafia wo me tso\nmawufiaɖuƒe la ŋu eye wòyɔ dɔ dɔnɔwo hã le wo dome.\n12 Le ɣetrɔ miaa la, eƒe nusrɔ̃la wuieveawo va ƒoe ɖe enu be, “Na mɔ ameawo\nbe woayi kɔƒewo kple agble siwo te ɖe afi sia la me aɖadi nuɖuɖu kple dɔƒe na wo\nɖokuiwo, elabena naneke mele teƒe tsoabo sia woaƒle aɖu o.”\n13 Yesu ɖo eŋu na wò be, “Miawoe wòle be miadi nuɖuɖu na wo woaɖu.”\nWoawo hã gagblɔ nɛ be, “Ale ke míawɔ ana nu wo woaɖu esi wònye be abolo atɔ̃ kple\ntɔmelã eve koe le miawo ŋutɔ si, alo ɖe nèdi be miayi aɖaƒle nuɖuɖu na ame gbogbo\nsiawoa?” 14 Wogblɔ esia elabena ameha la ƒe xexlẽme ade akpe atɔ̃. Yesu gblɔ na\nnusrɔ̃lawo be, “Migblɔ na ameawo be woanɔ anyi ɖe hatsotsowo me, ame abe blaatɔ̃\nlɔƒo ene nenɔ hatsotso ɖeka me” 15 ale ameha la nɔ anyi nenema.\n16 Azɔ Yesu tsɔ abolo atɔ̃ kple tɔmelã evea eye wòwu mo dzi ɖe dziƒo heda akpe\nɖe wo ta. Eŋe wo me kakɛkakɛ eye wòtsɔ wo na nusrɔ̃lawo be woatsɔ wo aɖo ameawo\nLuka\n43\nƒe akɔme. 17 Ame sia ame ɖu nu ɖi ƒo eye le nua ɖuɖu vɔ megbe la, wofɔ kakɛ siwo\nsusɔ la de kusi wuieve sɔŋ me.\nPetro ƒe Yesu me ʋuʋu\n(Mateo 16:13-19, Marko 8:27-29)\n18 Gbe ɖeka la, esi Yesu nɔ gbe dom ɖa la, eƒe nusrɔ̃lawo nɔ egbɔ eye wòbia wo be,\n“Ame kae amehawo gblɔna be menye?”\n19 Nusrɔ̃lawo ɖo eŋu nɛ be, “Ame aɖewo be wòe nye Yohanes\nMawutsidenatamela la, bubuwo be Eliya, eye ɖewo hã gblɔ be blemanyagblɔɖilawo\ndometɔ ɖeka si gbɔ agbe lae nènye.”\n20 Yesu bia wo be “Miawo ya ɖe ame kae miebu be menye?” Petro ɖo eŋu nɛ\nbe, “Wòe nye Mawu ƒe Kristo la!”\n21 Ke ede se na wo vevie bena womegagblɔ nya sia na ame aɖeke o.\nYesu gblɔ nya tso eƒe ku kple tsitretsitsi ŋu zi gbãtɔ\n(Mateo 16:20-28, Marko 8:30-9:1)\n22 Eyi dzi gblɔ na wo be, “Ele be nye Mesia la makpe fu geɖe. Yudatɔwo ƒe\ndumegãwo, osɔfogãwo kple agbalẽfialawo agbe nu le gbɔnye. Woawum, ke magagbɔ\nagbe le ŋkeke etɔ̃a gbe.”\n23 Egblɔ na wo be, “Ame si di bena yeanɔ yonyeme la, ele nɛ be wòaɖe asi le\nxexe sia me nyawo ŋu atsɔ eƒe atsitsoga gbe sia gbe eye wòanɔ ŋunye ɖaa. 24 Ame si\ntsɔ eƒe agbe ɖo anyi ɖe tanye la, aɖee boŋ, ke ame si adi vevie be yeaɖe yeƒe agbe la\nLuka\n44\nabui.” 25 Viɖe ka ame akpɔ ne nu siwo katã le xexe sia me la zu etɔ ke to esia me la,\nwòabu eya ŋutɔ ƒe agbe?\n26 “Ame siwo katã nye ŋutɔ kple nye nyawo le ŋu kpem na fifia la, woaɖo ŋku\nedzi be, ne nye amegbetɔvi la, metrɔ va le bubu gã si Fofonye anam la me, eye\nmawudɔla kɔkɔewo ƒo xlam la, ekema nye hã makpe ŋu le nenema me siawo ŋu.\n27 Enye nyateƒe matrɔmatrɔ be mia dometɔ aɖewo siwo le tsi tre ɖe afi sia la\nmaku akpɔ o, va se ɖe esime miaƒe ŋkuwo akpɔ mawufiaɖuƒe la!”\nYesu ƒe nɔnɔmetɔtrɔ le to dzi\n(Mateo 17:1-8, Marko 9:2-8)\n28 Le ŋkeke enyi megbe la, Yesu kplɔ Petro, Yakobo kple Yohanes ɖe asi woyi togbɛ\naɖe dzi afi si wòɖo be yeado gbeɖa le. 29 Esi wònɔ gbe dom ɖa la, eƒe mo de asi keklẽ\nme. Eƒe awuwo fu tititi henɔ dzo dam miamiamia. 30 Ŋutsu eve, Mose kple Eliya, 31 do\nkple ŋutikɔkɔe gã aɖe henɔ nu ƒom kple Yesu. Woƒo nu tso eƒe dzodzo si ava va eme\nkpuie le Yerusalem la ŋu.\n32 Le ɣeyiɣi sia me la, Petro kple nɔviawo nɔ alɔ̃ dɔm bɔkɔɔ. Esi wonyɔ la\nwokpɔ be keklẽ kple ŋutikɔkɔe gã aɖe ƒo xlã Yesu eye ŋutsu eve le tsitre ɖe egbɔ. 33 Esi\nŋutsu eveawo nɔ dzodzom le Yesu gbɔ la, Petro gblɔ nɛ be, “Aƒetɔ, enyo be míeva afi\nsia. Na míatu agbadɔ etɔ̃, ɖeka na wò, ɖeka na Mose eye ɖeka na Eliya.” Evɔ Petro\nmenya nya si gblɔm wònɔ o.\n34 Esi wònɔ nya siawo gblɔm la, alilῖkpo keklẽ aɖe va tsyɔ wo dzi, eye vɔvɔ̃ gã\naɖe lé wo. 35 Gbe aɖe ɖi tso alilikpo la me be, “Ame sia nye Vinye, si metia la, míɖo\nLuka\n45\ntoe!” 36 Esi gbea ɖi vɔ ko la, Yesu ɖeɖe koe susɔ ɖe teƒea kple eƒe nusrɔ̃lawo. Nusrɔ̃la\nsiawo mekɔ nu le nu si teƒe wokpɔ la dzi na ame aɖeke o, hena ɣeyiɣi didi aɖe.\nYesu da gbe le ŋutsuvi aɖe si me gbɔgbɔ makɔmakɔ nɔ la ŋu\n(Mateo 17:14-18, Marko 9:14-27)\n37 Le ŋufɔke esi woɖi tso togbɛa dzi gbɔna la, ameha gã aɖe va kpe Yesu. 38 Ŋutsu aɖe\nsi nɔ wo dome la, kɔ gbe dzi gblɔ nɛ be, “Nufiala, ŋutsuvi si le afi sia la koe nye vi le\nasinye. 39 Ke gbɔgbɔ vɔ̃ aɖe dzea edzi enuenu esi wɔnɛ be wòdoa ɣli sesῖe. Etsɔnɛ\nxlãna ɖe anyi sesῖe ale be futukpɔ dona le enu bɔbɔbɔ. Gbɔgbɔ vɔ̃ sia ɖea fu nɛ ɣesiaɣi\nkloe eye menana wòkpɔ vovo kura o. 40 Meɖe kuku na wò nusrɔ̃lawo be woanyae le\neme gake womete ŋui o.” 41 Yesu xɔ edzi gblɔ na eƒe nusrɔ̃lawo be, “O mi dzidzime\nmaxɔse kple dzidzime totro kpaɖikpaɖi. ɣekaɣi manɔ mia gbɔ eye mado dzi ahe mi\nase ɖo? Kplɔ viwòŋutsuvi la va afi.”\n42 Esi ŋutsuvi gbɔna ɖe Yesu gbɔ la, gbɔgbɔ vɔ̃ la gaxlãe ɖe anyigba sesῖe eye\nwònyamae ŋutɔ. Ke Yesu ɖe gbe na gbɔgbɔ vɔ̃a be wòado go le ɖevia me eye wòdo le\neme enumake, ale Yesu da gbe le ɖevia ŋu hetsɔe na fofoa.\n43 Ame sia ame ƒe mo wɔ yaa le ale si Yesu ɖe Mawu ƒe ŋusẽ fiae la ta.\nYesu gblɔ nya tso eƒe ku ŋu zi evelia\n(Mateo 17:22-23, Marko 9:30-32)\nEsi ameha la nɔ nu ƒom le nu wɔnuku siwo katã wɔm wònɔ ŋu la, Yesu trɔ ɖe nusrɔ̃lawo\ngbɔ, gblɔ na wo be,\nLuka\n46\n44 “Miɖo to afii eye mialé nya si gblɔ ge mele na mi la ɖe tame. Wole nye\nMesia la de ge asi.” 45 Gake nusrɔ̃lawo mese nya si wògblɔ la gɔme o, elabena wotsyɔ\nnu woƒe susuwo dzi, gawu la wovɔ̃ be yewoabia egɔme ase.\nAme kae nye gãtɔ wu\n(Mateo 18:1-5, Marko 9:33-37)\n46 Azɔ ʋiʋli aɖe va ɖo nusrɔ̃lawo dome le ame si anye gã wu. 47 Ke Yesu nya nya si\nʋlim nusrɔ̃lawo nɔ eya ta ekɔ ɖevi sue aɖe da ɖe eƒe axadzi. 48 Eye wògblɔ na wo be,\n“Ame si akpɔ ɖevi sue abe esia ƒomevi ene dzi la, ekema nye dzie ma wòkpɔ. Ke ame si\nle dzinye kpɔm la, Mawu si dɔm ɖa lae ma dzi kpɔm wòle. Ale si miekpɔa ame bubuwo\ndzii lae woakpɔ hafi anya miaƒe gãnyenye.”\nAme si ke metsi tre ɖe ŋuwò o la, le dziwò\n(Marko 9:38-40)\n49 Yesu ƒe nusrɔ̃la Yohanes va egbɔ va gblɔ nɛ be, “Aƒetɔ, míekpɔ ame aɖe wònɔ\ngbɔgbɔ vɔ̃wo nyãm le wò ŋkɔ me ale míegbe nɛ be megawɔe o elabena menye mía\ndometɔ ɖekae wònye o.”\n50 Yesu ɖo eŋu nɛ be, “Mele be miawɔ nenema o, elabena ame si metsi tre ɖe\nmia ŋu o la le mia dzi.”\nSamariatɔwo gbe Yesu xɔxɔ\n51 Esi Yesu ƒe ɣeyiɣi si wòle be wòatrɔ ayi dziƒo nɔ aƒe tum la, eɖo tame kplikpaa ɖo ta\nYerusalem, 52 eye le mɔa dzi la, edɔ amewo ɖo ɖe Samaria kɔƒe aɖe me be woaɖadi xɔ\nLuka\n47\nda ɖi na yeƒe vava. 53 Gake kɔƒea me tɔwo gbe be yewomana xɔ amedɔdɔawo o, esi\nwònye Yerusalem woɖo yina ta.\n54 Esi wova gblɔ nyaa na Yesu la, Yakobo kple Yohanes gblɔ na Yesu be,\n“Aƒetɔ, míaɖe gbe na dzo be wòatso dziƒo ava fῖa wo oa?” 55 Gake Yesu trɔ ɖe wo gbɔ\neye wògbe nya na wo gblɔ be, “Alo ɖe mienya gbɔgbɔ si tɔgbi tɔ mienye oa maha?\nElabena Amegbetɔvi la meva be yeatsrɔ̃ amewo o, ke boŋ bena yeaɖe wo.” 56 Ale\nwodzo yi kɔƒe bubu me.\nYesu yomedzedze ƒe xaxawo\n(Mateo 8:19-22)\n57 Esi wonɔ mɔa dzi nɔ yiyim la, ame aɖe va tu Yesu gblɔ nɛ bena, “Medi be makplɔ\nwò ɖo ayi afi sia afi si nayi.”\n58 Yesu ɖo eŋu nɛ be, “Nyae be, afi si maziɔ nye ta ɖo teti hã mele asinye o.\nAbeiwo la do le wo si wodɔa eme, xeviwo hã atɔ le wo si wodɔa eme, gake nye ame si\nnye Mesia la, dɔƒe aɖeke kura mele asinye le xexeame o.” 59 Egblɔ na ame bubu be,\n“Dze yonyeme!” Ke ŋutsu la ɖo eŋu be, “Aƒetɔ, na mayi aɖeɖi Fofonye gbã hafi.” 60\nYesu ɖo eŋu gblɔ nɛ bena, “Na ame siwo nye ame kukuwo la naɖi woƒe ame kukuwo,\nke wò ya yi naɖe gbeƒã mawufiaɖuƒe la na amewo.”\n61 Ame bubu aɖe si hã wòyɔ la gblɔ nɛ be, “Aƒetɔ, madze yowòme gake na mayi\naɖakla nye ƒometɔwo gbã hafi mava.” 62 Yesu gblɔ nɛ be, “Ame si ɖea eƒe susu ɖa le\ndɔ si meɖo nɛ ŋu la, medze na mawufiaɖuƒe la me yiyi o.”\nLuka\n48\nYesu dɔ nusrɔ̃la blaadre-vɔ-eveawo\n10 Azɔ Aƒetɔ Yesu tia nusrɔ̃la bubu blaadre-vɔ-eve eye wòdɔ wo eve, eve ɖo ɖe du\nkple kɔƒe siwo me eya ŋutɔ ɖo be yeava yi emegbe la me. 2 Egblɔ na wo be, “Nuŋeŋe la\nsɔ gbɔ, gake dɔwɔlawo mede ha o, eya ta miɖe kuku na nuŋeŋe la ƒe Aƒetɔ bena, woadɔ\ndɔwɔlawo aɖo ɖe eƒe nuŋeŋe la me. 3 Azɔ miheyi eye miɖo ŋku edzi be miele abe alẽ\nsiwo wodɔ ɖo ɖe amegãxiwo dome ene. 4 Migatsɔ ga aɖeke ɖe asi o, migatsɔ kotoku loo\nalo afɔkpa dodo bubu o. Migagblẽ ɣeyiɣi le mɔ dzi anɔ gbe dom na amewo o!\n5 “Ne miege ɖe aƒe aɖe me la, miyra emetɔwo 6 nenye be wodze na yayra sia\nxɔxɔ la ekema anɔ wo dzi ɖaa, ke ne womedze na yayra la o la, agatrɔ va mia gbɔ.”\n7 “Nenye be mieɖo kɔƒe aɖe me la miganɔ tsatsam tso aƒe me yi aƒe me o, midze\naƒe ɖeka ko me, eye miaɖu nu alo ano nu sia nu si wotsɔ ɖo mia kɔme la numaƒomaƒoe.\nNenye be wona nane mi la, migagbe exɔxɔ o elabena dɔwɔla ɖe sia ɖe dze na eƒe fetu.”\n8 “Nenye be miege ɖe du aɖe me eye dua metɔwo xɔ mi nyuie la, ekema miɖu\nnu sia nu si wotsɔ ɖo miaƒe akɔme. 9 Mida gbe le dɔnɔ siwo le afi ma la ŋu eye miɖe\ngbeƒã na wo bena, ‘Mawufiaɖuƒe la va ɖo mia dome vɔ azɔ.’”\n10 “Ne womexɔ mi le du aɖe me o la, mige ɖe dua ƒe ablɔwo dzi ne miagblɔ be,\n11 ‘Míeʋuʋu miaƒe du ƒe ke si lé ɖe afɔwo ŋuti na mí ɖi abe ɖaseɖiɖi ene. Ke\nminya nyuie be: Mawufiaɖuƒe la gogo. 12 Mele gbe tem ɖe edzi na mi be nuwo anɔ\nbɔbɔe na Sodom wu du sia le ʋɔnudrɔ̃gbe la.\nBabadodo na du siwo metrɔ dzime o\n(Mateo 11:20-24)\nLuka\n49\n13 Baa na wò Korazin! Baba na wò Betsaida! Elabena ne Tiro kple Sidɔn duwo mee\nmewɔ nukunu siwo mewɔ le mia dome le la, anye ne ameawo trɔ dzime xoxoxo, ata\nakpanyakotoku abɔbɔ nɔ afi me. 14 Le nyateƒe me, tohehe si woana Tiro kple Sidɔn la\nanɔ wodzoe wu esi woana mi le ʋɔnudrɔ̃gbea. 15 Mi Kapernaumtɔwo ya ɖe, ɖe wole\nmia kɔ ge ɖe dzi ayi dziƒoea? Gbeɖe, woaɖiɖi mi ɖe dzomavɔ la me.”\n16 Egblɔ na nusrɔ̃lawo be, “Ame siwo xɔ mi la nyee woxɔ. Ame siwo gbe mi la\nnyee wogbe eye ame siwo gbem la gbe Mawu ame si dɔm ɖa la.”\nNusrɔ̃la blaadre-vɔ-eveawo ƒe tɔtrɔgbɔ\n17 Esi nusrɔ̃la blaadre-vɔ-eveawo trɔ gbɔ la, wogblɔ nɛ dzidzɔtɔe be, “Ne míeyɔ wò ŋkɔ\nko la gbɔgbɔ vɔ̃wo gɔ̃ hã ɖoa to mí.”\n18 Yesu ɖo eŋu be, “Nyateƒee, nye ŋutɔ mekpɔ Abosam wòge tso dziƒo abe\ndzikedzo ene! 19 Mena ŋusẽ mi be miaɖu Futɔ la ƒe ŋusẽwo katã dzi, eye be miazɔ le\ndawo kple ahɔ̃wo me anya avuzi le wo dzi. Ke nuvevi aɖeke mawɔ mi o. 20 Gake\nmigakpɔ dzidzɔ bena gbɔgbɔ vɔ̃wo ɖo to mi o. Ke boŋ midzɔ dzi be woŋlɔ miaƒe\nŋkɔwo ɖe dziƒonɔlawo dome.”\nYesu ƒe dzidzɔkpɔkpɔ\n(Mateo 11:25-27, 13:16-17)\n21 Gbɔgbɔ Kɔkɔe yɔ eƒe dzime fũ kple dzidzɔ blibo eye wògblɔ be, “Mekafu wò, O\nFofo, Dzi kple anyigba ƒe Aƒetɔ, be nèɣla nu siawo ɖa tso xexe sia me nunyalagãwo gbɔ\neye neɖee fia ame siwo xɔ dziwò se abe ɖeviwo ene. Nyateƒe, Fofo akpe na wò elabena\naleae nèdi be wòanɔ. 22 Nyee nye fofonye ƒe Amedɔdɔ le nu sia nu me. Ame aɖeke\nLuka\n50\nmenya Vi la o, negbe Fofo la ko, eye ame aɖeke hã menya Fofo la o, negbe Vi la kple\name siwo wòlɔ̃ ɖe eɖokui fia la ko.”\n23 Azɔ etrɔ ɖe nusrɔ̃lawo wuieveawo ŋu eye wògblɔ na wo dzaa be, “Wona\nmɔnukpɔkpɔ gã aɖe mi be miekpɔ nu siwo miekpɔ la. 24 Nyagblɔɖilawo kple fia siwo\nnɔ anyi tsã la di vevie be yewoanɔ anyi le ŋkeke siawo me eye yewoakpɔ eye yewoase\nnu siwo miekpɔ kple nu siwo miese la hafi!”\nLododo le Samariatɔ dɔmenyotɔ la ŋu\n25 Gbe ɖeka agbalẽfiala aɖe si nya Mose ƒe seawo nyuie ŋutɔ la va be yeado Yesu ƒe\nnyateƒetɔnyenye kpɔ. Ebiae be, “Nu kae wòle be ame nawɔ be agbe mavɔ nasu esi?”\n26 Yesu ɖo eŋu nɛ be, “Ale kee Mose ƒe sea gblɔ tso nu sia ŋuti?”\n27 Agbalẽfiala la ɖo eŋu be, “Mose ƒe se la gblɔ be, ‘Lɔ̃ Aƒetɔ wò Mawu la kple\nwò dzi kple luʋɔ blibo la, kpakple wò susu kple wò ŋusẽ katã hã, eye nàlɔ̃ hawòvi abe\nwò ŋutɔ ɖokuiwò ene.’”\n28 Yesu gblɔ nɛ be, “Èɖo eŋu nyuie ŋutɔ, heyi eye nàwɔ esiawo katã, ekema\nagbe mavɔ la asu asiwò!”\n29 Ŋutsu sia di be yeatso afia na ye ɖokui elabena eya ŋutɔ melɔ̃a ame sia ame o,\neya ta wòbia Yesu be, “Ame kae nye hanyevi?”\n30 Yesu ɖo biabia sia ŋu nɛ kple lododo sia be, “Ŋutsu aɖe si nɔ mɔ zɔm tso\nYerusalem yina ɖe Yeriko la va ge ɖe adzodalawo sime. Adzodala siawo ƒoe nyuie eye\nwoɖe ga kple eƒe awuwo le eŋu hegblẽe ɖe mɔa to wònɔ kudɔ ƒom.”\nLuka\n51\n31 “Dzɔgbe nyuietɔe la, Yudatɔwo ƒe osɔfo aɖe va to afi ma yina. Esi wòkpɔ\namea le mɔa to la, edze to eŋu yi ɖato mɔa ƒe akpa evelia eye wòdzo le egbɔ. 32 Levitɔ\naɖe si nye ame siwo naa kpekpeɖenu le gbedoxɔ me la dometɔ aɖe hã va kpɔ amea\nwòmlɔ mɔa to gake eya hã tso eme dzo.”\n33 “Gake Samariatɔ, ame siwo womebuna ɖe naneke me o hã va yina eye esi\nwòkpɔ amea la, eƒe nu wɔ nublanui nɛ ŋutɔ. 34 Etɔ, dze klo ɖe egbɔ eye wòklɔ eƒe\nabiawo hetsɔ atike ɖo wo me. Emegbe ekɔe da ɖe eƒe tedzi dzi eye wòkplɔe ɖɔɖɔɖɔ va\nɖo amedzrodzeƒe aɖe eye wònɔ egbɔ zã bliboa. 35 Esi ŋu ke la, Samariatɔ la tsɔ sidi\nakpe blaeve na amedzrodzeƒe dzikpɔla be wòatsɔ akpɔ amea dzii. Egblɔ kpe ɖe eŋu be,\n‘Nenye be nu si miegblẽ ɖe eta sɔ gbɔ wu ga home si metsɔ na mi la, mava xe fea\nmamlea nenye be megatrɔ va afii’” Yesu bia agbalẽfiala la azɔ be,\n36 “Le ame etɔ̃ siawo dome ɖe, kae nèbu be enye havi na ame si dze adzodalawo\nsime?”\n37 Ŋutsu la ɖo eŋu nɛ be, “Ame si kpɔ nublanui nɛ lae nye ehavi.” Yesu gblɔ nɛ\nbe, “Eɖo eŋu nyuie, heyi eye wò hã nawɔ nenema.”\nYesu le Marta kple Maria ƒe aƒeme\n38 Yesu kple eƒe nusrɔ̃lawo nɔ woƒe mɔzɔzɔa dzi ɖo ta Yerusalem eye wova ɖo kɔƒe aɖe\nme. Nyɔnu aɖe si woyɔna be Marta la xɔ woɖe eƒeme. 39 Marta nɔvi Maria va nɔ\nYesu ƒe afɔnu le anyigba nɔ eƒe nyawo sem.\nLuka\n52\n40 Ke Marta ya tsi dzodzodzoe nɔ nu ɖam na Yesu. Sẽ la, Marta te ɖe Yesu ŋu\neye wògblɔ nɛ be, “Aƒetɔ mèkpɔe be medze be nɔvinye nanɔ anyi ɖe afi sia eye\nnye ɖeka manɔ dɔawo katã wɔm oa? Gblɔ nɛ be neva kpe ɖe ŋunye.”\n41 Gake Yesu ɖo eŋu nɛ be, “O, Marta, Marta, èle agbagba dzem le fu ɖem na\nɖokuiwò le nu geɖewo ŋuti. 42 Ke nu ɖeka koe le vevie eyae nye nu si Maria tia, eya\nwomele exɔ ge le esi o.”\nYesu fia nu le gbedodoɖa nu\n(Mateo 6:9-15, 7:7-11)\n11 Gbe ɖeka Yesu nɔ gbe dom ɖa le teƒe aɖe. Esi wòwu nu la, eƒe nusrɔ̃lawo\ndometɔ ɖeka te ɖe eŋu eye wògblɔ nɛ be. “Aƒetɔ, fia gbedodoɖa aɖe mí abe ale si\nYohanes fia eƒe nusrɔ̃lawo ene.”\n2 Gbedodoɖa si Yesu fia wo lae nye esi. “Mia Fofo, woade bubu wò ŋkɔ kɔkɔe\nla ŋu ɖaa, na wò Fiaɖuƒea nava kaba. 3 Na nuɖuɖu mí gbe sia gbe, 4 tsɔ mia ƒe nu vɔ̃wo\nke mí le esi mietsɔ ame siwo da vo ɖe mía ŋuti la tɔwo kewo ta, eye megana be\nmíage ɖe tetekpɔ me o.”\n5 Tete egblɔ na wo be, “Le kpɔɖeŋu me xɔ̃ aɖe le mia dometɔ ɖeka si, eye woyi\nxɔ̃a gbɔ zatitina hegblɔ nɛ be, ‘Xɔ̃nye do abolo etɔ̃ nam, 6 elabena xɔ̃nye aɖe si le mɔ\nzɔm la va dzem eye naneke meli matsɔ nɛ woaɖu o.’\n7 “Ekema ame si le xɔme la aɖo ŋu be, ‘Megaɖe fu nam o. Míedo ʋɔa xoxo eye\nnye kple vinyewo míemlɔ anyi. Nyemate ŋu afɔ ava na naneke wò o.’\nLuka\n53\n8 “Mele egblɔm na mi be, nenye be xɔ̃wòa mefɔ ʋu ʋɔa o togbɔ be xɔ̃wò wònye\nhã la, ne eƒo ʋɔa atraɖii la, afɔ ava tsɔ nu sia nu si dim nèle la na wo elabena èku kutri\nbia nu si dim nèle la atraɖii. 9 Alea tututue wònɔna le gbedodoɖa hã me. Ne miebia nu\nla, woana mi, ne miedi nu la miakpɔe, eye ne mieƒo ʋɔa la woaʋui na mi ɣesiaɣi. 10\nAme sia ame si bia nu la, xɔa nu si wòbia, ame siwo dia nu la kpɔnɛ eye woaʋu ʋɔa na\name sia ame si aƒoe la.”\n11 “Mi ame siwo nye vi fofowo ɖe, nenye be viwo bia abolo wò ɖe, kpee nàtsɔ\nnɛa? Ne wòbia tɔmelã ɖe, dalãe nàtsɔ nɛa? 12 Alo ne ebia koklozi ɖe, ahɔ̃e nàtsɔ nɛa?\nGbeɖe miewɔa esia o!\n13 “Azɔ nenye be mi ame siwo nye nu vɔ̃ wɔlawo mienaa nu si mia viwo bia mi\nwo la, ɖee mienya be mia Fofo si le dziƒo la anyo dɔme, ana Gbɔgbɔ Kɔkɔe la ame siwo\nbiae la oa?\nYesu kple Belzebul\n(Mateo 12:22-30, Marko 3:20-27)\n14 Gbe ɖeka Yesu nya gbɔgbɔ vɔ̃ do goe le tokunɔ aɖe me eye amea de asi nuƒoƒo me\nenumake. Ame siwo nɔ afi ma la kpɔ dzidzɔ hetso aseye le nukunu sia ta. 15 Gake ame\naɖewo nɔ ameawo dome siwo gblɔ be, “Mewɔ nuku be ame sia le gbɔgbɔ vɔ̃wo nyam le\namewo me o, elabena exɔ ŋusẽ tso Satana, si nye gbɔgbɔ vɔ̃wo ƒe fia la gbɔ!” 16 Ame\nbubuwo di tso esi be wòana dzesi aɖewo nadze le yame si afia be eyae nye Mesia la\nvavã.\n17 Yesu dze si nu si nɔ ame siawo katã ƒe susu me eya ta egblɔ be, “Ne dukɔ aɖe\nme tɔwo ma ɖe wo nɔewo ŋu hele aʋa wɔm la dukɔa agba, nenema ke nenye be aƒe aɖe\nLuka\n54\nme yɔ fũ kple dzre la mate ŋu anɔ te o.” 18 Nenye be enye nyateƒe abe ale si míegblɔe\nbe Satanae le dɔ wɔm le menye be manya eƒe gbɔgbɔ vɔ̃wo ɖa la ale ke eƒe fiaɖuƒe anɔ\ntee? 19 Eye nenye be Satana ƒe ŋusẽe le menye ɖe, nu kae le miawo ŋutɔ miaƒe amewo\nme? Woawo hã tea ŋu nya gbɔgbɔ vɔ̃wo ɖa? Alo miebu be esia fia kɔtee be Satana ƒe\ngbɔgbɔe le wo mea? Mibia wo se kpɔ be miaƒe nya la nye nyateƒe mahã? 20 Azɔ ne\nmele gbɔgbɔ vɔ̃wo nyam kple Mawu ƒe ŋusẽ la, ekema afia be mawufiaɖuƒe la va ɖo\nmia dome.\n21 Nenye be ŋusẽtɔ aɖe kpla eƒe aʋawɔnuwo eye wole eƒe fiasã ŋu dzɔm la eƒe\nnuwo anɔ dedie. 22 Gake ne ame si sẽ ŋu wui va dze edzi eye woxɔ ŋusẽ le esi la axɔ\neƒe aʋawɔnu siwo ŋu wòle ŋu ɖom ɖa le esi eye wòama eƒe nunɔamesiwo.\n23 “Ame si mele dzinye o la tsi tre ɖe ŋunye, eye ne ame aɖe mele kpekpem ɖe\nŋunye o la ele nye dɔ me gblẽm nam.”\nGbɔgbɔ makɔmakɔ la ƒe tɔtrɔgbɔ\n(Mateo 12:43-45)\n24 “Nenye be wonya gbɔgbɔ vɔ̃ le ame aɖe me la, gbɔgbɔ vɔ̃a nɔa tsatsam nɔa sitsoƒe\ndim le dzogbe kple teƒe teƒewo. Nenye be mekpɔ teƒe aɖeke o la, etrɔna yina ɖe ame si\nme wòdo go le la me. 25 Ne wòkpɔ be wowɔ yeƒe nɔƒe xoxo la wòle dzadzɛ la, 26\neyina ɖayɔa gbɔgbɔ vɔ̃ adre bubu siwo vɔ̃ɖi wui la wogena ɖe amea me. Esia wɔnɛ be\name sia ƒe nɔnɔme gblẽna ɖe edzi wu tsã.”\nLuka\n55\nYayra vavãtɔ\n27 Esi Yesu nɔ nya siawo gblɔm la, nyɔnu aɖe si nɔ ameawo dome la do ɣli be, “Mawu\nneyra dawo ƒodo si me nèmlɔ kple no si nèno.”\n28 Yesu ɖo eŋu nɛ be, “Enyo gake woana geɖe wu esia ame siwo sea mawunya\nla eye wowɔa edzi pɛpɛpɛ.”\nAmewo bia dzesi\n(Mateo 12:38-42, Marko 8:12)\n29 Esi amehawo le ƒu ƒom ɖe edzi la Yesu gblɔ be, “Esia nye dzidzime vɔ̃ɖi si le dzesi\ndim, gake womana dzesi aɖeke tsɔ wu Yona ƒe dzesi o. 30 Elabena ale si Yona nye\ndzesi na Ninivetɔwoe la, nenema ke Amegbetɔvi la anye dzesi na dzidzime siae.”\n31 “Le ʋɔnudrɔŋkekea dzi la, Nyɔnufia si tso Seba la atsi tre afia asi dzidzime sia\neye wòabu fɔ wo, elabena ezɔ mɔ tso didiƒe aɖe ke va be yease Salomon ƒe\nnufiamenyawo. Evɔ ame si de ŋgɔ wu Salomon sãa la le afii gake ame ʋee aɖewo koe\nɖoa toe.”\n32 “Ninivetɔwo kura gɔ hã abu fɔ dukɔ sia, elabena woawo la wotrɔ dzime esime\nYona va gblɔ mawunya na wo, ke ame si kɔ wu Yona boo la le afii gake dukɔ sia gbe\nbe yewomaɖo toe o.”\nŊutilã ƒe kekeli\n(Mateo 5:15, 6:22-23)\nLuka\n56\n33 Ame aɖeke mesia akaɖi tsɔnɛ ɣlana ɖe nu te o, ke boŋ etsɔnɛ dana ɖe akaɖiti dzi\nbena wòaklẽ na ame siwo katã le xɔa me. 34 Wò ŋkue nye akaɖi na wò ŋutilã. Ne wò\nŋku dzi kɔ la, wò ŋuti hã akɔ. Ke ne ŋku vɔ̃ɖi le asiwo la, mate ŋu akpɔ kekeli la o,\nelabena àtsi viviti me. 35 Eya ta mikpɔ nyuie bena miagaxe mɔ na kekeli la o. 36 Nenye\nbe èkɔ le ɖokuiwò me eye viviti aɖeke mele mewo o la, ekema wò gota gome hã aklẽ\nabe akaɖi keklẽ gã aɖee wosi ɖe mewo ene.”\nBabadodo na Farisitɔwo kple sefialawo\n(Mateo 23:1-36, Marko 12:38-40, Luka 20:45-47)\n37 Esi Yesu wu nya siawo gbɔgblɔ nu la Farisitɔ aɖe kpee be wòava ɖu nu le ye gbɔ, ale\nwòyi ɖe eme hebɔbɔ nɔ kplɔ̃a ŋu. 38 Ke esi Farisitɔ la kpɔ be Yesu meklɔ ŋui gbã hafi\nbe yeaɖu nu o la, eƒe mo wɔ yaa.\n39 Yesu gblɔ nɛ be, “Mi Farisitɔwo la, miewɔa nu le gota abe ɖe miedza ene evɔ\nmiaƒe dzime ya ƒoɖi kpekpekpe ŋubiabiã kpakple tamesesẽ sɔŋ koe le mia me. 40 Mi\nmovitɔwo! Menye Mawue wɔ nu sia nu godo kple eme oa? 41 Dzadzɛnyenye nyuitɔe\nnye esi woɖe fia to dɔmenyowɔwɔ me.\n42 “Gake mele egblɔm na mi Farisitɔwo! Togbɔ be mieɖoa ŋku edzi tsɔna miaƒe\nnukpɔkpɔwo ƒe ewolia nana Mawu hã, miedrɔ̃a ʋɔnu dzɔdzɔe o eye mieŋlɔna be be\nMawu ƒe lɔlɔ̃ li gɔ̃ hã. Enyo be miatsɔ miaƒe nukpɔkpɔwo ƒe ewolia aɖo Mawu ŋkume,\ngake mele be miaŋlɔ nu vevi siawo be o.\n43 “Baba na mi Farisitɔwo! Elabena mielɔ̃a bubuteƒenɔnɔ le miaƒe ƒuƒoƒewo eye\nmiedina be amewo nado gbe na yewo kple bubu tɔxɛ nenye be miezɔ to ablɔ dzi va\nLuka\n57\nyina. 44 Le nyateƒe me la ʋunudɔdrɔ̃ sesẽ aɖe le mia lalam. ɖeko miele abe yɔdo siwo\ndzi gbe vu tsyɔ ene. Amewo vatoa mia dzi eye womenya nu dziŋɔ si dzi zɔm wole o.”\n45 Agbalẽfialawo dometɔ ɖeka si hã nɔ ameawo dome, la yɔe eye wògblɔ nɛ be,\n“Aƒetɔ, le nya si nègblɔ fifi laa me la, edo vlo miawo hã.”\n46 Yesu ɖo eŋu nɛ bena, “Esia le me vavã elabena nu dziŋɔ siawo le miawo hã\nlalam, elabena miedina be amewo nanɔ xɔse ƒe agbe ɖe ɖoɖo aɖewo nu, evɔ miawo\nŋutɔwo la, mietenɛ kpɔ be yewoawɔ ɖe ɖoɖo siawo dzi o. 47 Baba na mi! Elabena ɖeko\nmiele abe mia tɔgbui siwo wu nyagblɔɖila siwo nɔ anyi tsã va yi la ene. 48 Hlɔ̃dolawo!\nMieda asi ɖe nu si mia fofowo wɔ la dzi be enyo. Nenema ke ko miawo hã miawɔ.\n49 “Nu si Mawu gblɔ tso mia ŋu la enye be, ‘Maɖo nyagblɔɖilawo kple\napostolowo ɖe mi. Ke miawu ɖewo eye mianya ɖewo de gbe.’\n50 “Woatsɔ nya ɖe mi dzidzime sia ŋu be miawoe wu Mawu ƒe nyagblɔɖilawo\ntso keke xexe sia me ƒe gɔmedzedze ke. 51 Le nyateƒe me, woabu fɔ mi be miawoe wu\name siwo katã wowu tso Abel dzi va se ɖe Zakaria ame si wowu le vɔsamlekpui kple\nkɔkɔeƒe la dome la dzi. Le nyateƒe me la, woatsɔ fɔbubu sia ada ɖe mia dzi.\n52 “Baba na mi senyalawo elabena mieɣla nyateƒe la ɖe amewo. Esi miawo ŋutɔ\nmiegbe nu le egbɔ ta la, miexea mɔ na ame bubuwo bena womakpɔ mɔ axɔ nyateƒe la\ndzi ase o.”\n53 Esi wòdo go tso afi ma la Farisitɔwo kple agbalẽfialawo tsi tre ɖe eŋu vevie,\neye wole biabia vovovowo biam 54 be woalée le eƒe nuƒoƒo me.\nLuka\n58\nNuxɔxlɔ̃ tso alakpanuwɔwɔwo ŋu\n12 Le ɣeyiɣi siawo katã me la, ameha la dzi ɖe edzi akpeakpewo ale gbegbe be\nafɔɖoƒe meganɔ anyi o. Azɔ etrɔ ɖe eƒe nusrɔ̃lawo ŋu eye wògblɔ na wo be, “Mikpɔ\nnyuie le Farisitɔwo kple woƒe alakpanuwɔnawo ŋu. Wowɔa nu abe ame nyui ene evɔ wo\nvɔ̃ɖi ŋutɔ. Gake woƒe alakpanuwɔnawo ava dze go gbe ɖeka. 2 Ava dze go abe ale si\nnuʋãnu nana be abolowɔ hona ɖe dzi hlodzoo ene. 3 Nu sia nu si miegblɔ le viviti me la,\nwoasee le kekeli me, eye nu si mietsɔ do dalῖ le miaƒe xɔgãwo me la woaɖe gbeƒãe be\name sia ame nase.\nAme si wòle be woavɔ̃\n(Mateo 10:28-31)\n4 “Nɔvi lɔlɔ̃wo, migavɔ̃ na ame siwo di be yewoawu mi o. Ŋutilã la koe woate ŋu awu,\nke womekpɔ ŋusẽ ɖe míaƒe luʋɔwo ya dzi o. 5 Gake magblɔ ame si wòle be miavɔ̃ la na\nmi eyae nye Mawu ame si si ŋusẽ le be wòate ŋu awu ame atsɔe aƒu gbe ɖe dzomavɔ\nme.\n6 “Ho nenie akpakpa atɔ̃ xɔna? Menye sidi ʋee aɖe koe oa? Woƒe home mede\nnaneke kura o ɖe? Gake Mawu meŋlɔa wo dometɔ ɖeka pɛ hã be o. 7 Mawu nya miaƒe\ntaɖawo ƒe xexlẽme gɔ̃ hã. Migavɔ̃ o, elabena miexɔ asi na Mawu sã wu akpakpawo.\nYesu me ʋuʋu le amewo ŋkume\n(Mateo 10:32-33, 12:32, 10:19-20)\nLuka\n59\n8 “Medi be mana kakaɖedzi mi be, Nye, ame si tso Dziƒo la, made bubu mia ŋu le\ndutoƒe le mawudɔlawo ŋkume nenye be miawo hã mieʋu menye le anyigba sia dzi abe\nmia xɔlɔ̃ ene. 9 Ke ame si ke gbe nu le gbɔnye le amewo gbɔ la, nye hã magbe nu la eya\nhã gbɔ le mawudɔlawo ƒe ŋkume. 10 Nenye be ame aɖe ƒo nu vɔ̃ɖi le ŋunye la ɖewohῖ\nwoatsɔe akee, ke ame si agblɔ nya vɔ̃ɖi aɖe ɖe Gbɔgbɔ Kɔkɔe la ŋu la womatsɔe akee\ngbeɖe o.\n11 “Nenye be wokplɔ mi va Yudatɔwo ƒe amegãwo kple woƒe ƒuƒoƒedzikpɔlawo\nŋkume be yewoadrɔ̃ ʋɔnu mi la, migatsi dzi le nu si miagblɔ la ŋu o. 12 Gbɔgbɔ Kɔkɔe\nla ŋutɔ ade nya si tututu miagblɔ la nu na mi ne ɣeyiɣia ɖo.”\nLododo le kesinɔtɔ bometsila la ŋu\n13 Ame aɖe do ɣli tso ameawo dome gblɔ nɛ be, “Aƒetɔ, meɖe kuku na wò gblɔ na\nnɔvinyeŋutsua be wòama fofonye ƒe nuwo me atsɔ tɔnye nam?”\n14 Yesu ɖo eŋu nɛ be, “Ŋutsu, ame kae ɖom miaƒe ʋɔnudrɔ̃lae be matso nya sia\nƒomevi me? 15 Kpɔ nyuie! Mègatsi dzi be yeakpɔ nu si menye tɔwò o.” 16 Azɔ edo lo\nsia be, “Agble nyui aɖe si wɔa nuku la nɔ gatɔ aɖe si. 17 Le nyateƒe me, eƒe nukuawo\nwɔ ale gbegbe be eƒe avawo katã yɔ fũ gba go eye megakpɔ nɔƒe na mamleawo gɔ̃ hã o.\nEbu tame le nu si wòawɔ la ŋu vevie, 18 eye susu aɖe va nɛ mlɔeba. Edo ɣli gblɔ be,\n‘Menya nu si tututu mawɔ, magbã nye ava xoxoawo eye matu esiwo lolo wu la ɖe wo\nteƒe ale be mate ŋu akpɔ nɔƒe na nye nukuawo katã. 19 Eye manɔ anyi agblɔ\nna ɖokuinye be, “Nɔvi èdzra nuɖuɖu geɖewo ɖo ɖi hena ƒe geɖe siwo gbɔna, eya ta xɔ\ngbɔgbɔ nàɖe dzi ɖe anyi, ɖu nu, nano nu eye nàɖu agbe nyuie.”\nLuka\n60\n20 “Gake Mawu gblɔ na kesinɔtɔ sia be, ‘O, wò abunɛtɔ, egbe zã sia me ke\nwoaxɔ wò agbe le asiwò. Ke ame ka tɔ nu siwo katã wòdzra ɖo ɖi la azu?”\n21 “Enye nyateƒe be, ame sia ame si anye kesinɔtɔ le anyigba dzi ke menye le\ndziƒo o la, abunɛtɔe.”\nMigatsi dzimaɖeɖi o\n(Mateo 6:25-34, 19-21)\n22 Yesu trɔ ɖe eƒe nusrɔ̃lawo ŋu eye wògblɔ na wo be, “Migatsi dzi le nuɖuɖu kple\nnudodo alo avɔtata ŋu o 23 elabena nu vavãwo le agbeme siwo hiã boo tsɔ wu nuɖuɖu\nkple nutata. 24 Mikpɔ akpaviãwo ɖa, womeƒã nu o, womeŋẽa nu o, eye ava ɖeka hã\nmele wo si be woadzra nuɖuɖu ɖo ɖe eme o, gake wokpɔa woƒe gbe sia gbe nuɖuɖu,\nelabena Mawu ŋutɔ naa nuɖuɖu wo. Evɔ miawo la miele vevie na Mawu wu xeviwo\nkatã!\n25 “Hekpe ɖe esia ŋu la, viɖe kae le dzimaɖeɖitsitsi me? Nu nyui kae wòwɔna na\name? ɖe wòate ŋu adzi wò agbemeŋkekewo ɖe edzi ŋkeke ɖeka? Gbeɖe, esia mava eme\no. 26 Eye nenye be dzimaɖeɖi mate ŋu awɔ nu sue siwo megblɔ va yi o la, viɖe kae\nwòanye be miatsi dzimaɖeɖi ɖe nu gãwo ŋu?”\n27 “Mikpɔ dzogbenyawo le baliwo me ɖa. Wometrea ɖeti alo lɔ̃a avɔ o, gake\nSolomon ame si nɔ atsyɔ̃ gã me hã ƒe atsyɔ̃ɖoɖo mede seƒoƒo siawo tɔ nu kura o. 28\nNenye be Mawu taa avɔ na seƒoƒo siwo nɔa agbe ŋkeke ʋee aɖewo ko alea ɖe, miebu be\nmana avɔtata miawo hã oa, mi dzimaxɔsetɔwo? 29 Gawu la, migaɖe fu na mia ɖokuiwo\nle nuɖuɖu kple nunono ŋuti o, migana esia nakplɔ mi ade nuxaxa me o. Mawu ana wo\nmi. 30 Amegbetɔ siwo katã le xexeame la dagbana be yewoakpɔ gbe sia gbe nuɖuɖu, ke\nLuka\n61\nmia Fofo si le dziƒo nya miaƒe hiahiãwo. 31 Ne mietsɔ dziƒofiaɖuƒea me yiyi wɔ miaƒe\ntaɖodzinu gbãtɔe la, Mawu ana nu siwo miehiã gbe sia gbe la mi.”\n32 Eya ta migavɔ̃ o, mi alẽha sue sia, elabena edzɔ dzi na mia Fofo si le dziƒo la\nŋutɔ bena woatsɔ dziƒofiaɖuƒe la na mi. 33 Midzra nu siwo le mia si eye miatsɔ ga la\nana hiãtɔwo, esia adzi miaƒe fetu si le dziƒo la ɖe edzi. Ne miedzra miaƒe kesinɔnuwo ɖo\nɖe dziƒo, fiafitɔ aɖeke mate ŋu afi wo o eye gbagbladza aɖeke hã mate ŋu aɖu wo o. 34\nAfi si nèdzra wò kesinɔnuwo ɖo la, afi mae wò dzi kple wò susu bliboa nɔna.\nDɔla siwo nɔa ŋudzɔ\n(Mateo 24:45-51)\n35 “Midzra ɖo eye minɔ klalo na 36 miaƒe Aƒetɔ la ƒe tɔtrɔgbɔ tso srɔ̃ɖekplɔ̃ɖoƒea.\nEkema miate ŋu aʋu ʋɔa nɛ nenye be egbɔ va ƒoe. 37 Ame siawo katã le klalo na eƒe\ngbɔgbɔ la, akpɔ dzidzɔ manyagblɔ aɖe, elabena ana ame siawo anɔ kplɔ̃ ŋu eye eya ŋutɔ\nado subɔvi ƒe awu aɖo kplɔ̃ ɖe woƒe akɔme be woaɖu nu. 38 Mienya ɣekaɣie wòava o,\nate ŋu ava le zã ga asieke me loo alo zã titina. Gake ne eva ɖo ko, dzi adzɔ eƒe dɔla\nsiwo katã le klalo la.”\n39 “Ame sia ame anɔ klalo na eƒe vava nenye be wonya ga si me wòle vava ge.\nɖeko wòle abe ale si ame nanɔ ŋudzɔ na fiafiatɔ ƒe vava nenye be enya ga si me tututu\nwòle vava ge ene. 40 Eya ta minɔ ŋudzɔ ɣeawo katã ɣi, elabena, Nye, Mesia la, mava le\ngaƒoƒo si me ame aɖeke manɔ mɔkpɔm nam o.”\n41 Petro biae be, “Aƒetɔ, míawo ko nèle nya siawo gblɔm na loo alo ame sia\name.”\nLuka\n62\n42 Aƒetɔ la ɖo ŋu nɛ be, “Azɔ ame kae nye xɔnuvi nuteƒewɔla kple nunyala, ame\nsi eƒe aƒetɔ atsɔ ɖo eƒe aƒemetɔwo nu be wòana woƒe nuɖuɖu wo le enaɣi mahã? 43 Eme\nanyo na dɔla ma ne eƒe aƒetɔ trɔ gbɔ vakpɔ be ewɔ eƒe dɔdasia. 44 Le nyateƒe me la,\naƒetɔ la atsɔe aɖo eƒe nuwo katã nu.”\n45 “Gake nenye be amea gblɔ le eƒe dzi me be, ‘Nye aƒetɔ anɔ anyi ɣeyiɣi didi\naɖe hafi agbɔ.’ Eya ta wòde asi ame siwo wotsɔ de eƒe dzikpɔkpɔ te la ƒoƒo me, eye\nwòle aha mum la, 46 eƒe aƒetɔ agbɔ le eƒe manyamanya me eye wòaɖee ɖa le nɔƒe kɔkɔ\nsi wòdae ɖo eye woadae ɖe ame mawɔnuteƒewo dome. 47 Woahe to nɛ vevie hã elabena\nenya nu si wòle be wòawɔ gake egbe mewɔe o.”\n48 “Ame si menya be nane si wɔm yele la nye vɔ̃ la ƒe tohehe masesẽ o. Ame si\nsi wotsɔ nu geɖe dee la, wodi ŋutete geɖe tso egbɔ elabena nu si wotsɔ de eƒe dzikpɔkpɔ\nte la sɔ gbɔ.”\nYesu, ame si he mama vɛ\n(Mateo 10:34-36)\n49 “ ɖe meva be made agbe yeye ƒe dzo anyigbadzitɔwo me. Ne ɖe mewu dɔ sia nu\nxoxo la, ne anyo ŋutɔ hafi. 50 Tsideta dziŋɔ aɖe le ŋgɔnye, eye anye nu si ate ɖe dzinye\nva se ɖe esime enu nava yi.”\n51 “Miebu be ŋutifafae metsɔ va anyigba dzia? Gbeɖe, dzre kple domemama boŋ\nmetsɔ vɛ. 52 Tso azɔ dzi yina la, ƒomewo me amã, akpa etɔ̃ adze yonyeme, eye akpe eve\natsi tre ɖe ŋunye. Alo akpa eve adze yonyeme eye akpa etɔ̃ atsi tre ɖe ŋunye. 53 Vi kple\ntɔ ƒe gbe madze gbe dzi o le tanye, nenema ke adika aɖo vinyɔnu kple dada dome. Eye\nnenye be lɔ̃xo aɖe aɖo nu nyui aɖe be yeawɔ la lɔ̃xoayɔvi atu afɔ eme.”\nLuka\n63\nɣeyiɣiawo gɔmesese\n(Mateo 16:2-3)\n54 Yesu trɔ ɖe ameha la ŋu azɔ eye wògblɔ bena, “Ne miekpɔ alilῖkpowo le ƒu ƒom ɖe\nɣetoɖoƒe la, miegblɔna be, ‘Agbafie le dzadza ge.’ Eye wòdzana hã vavã.”\n55 “Ne dzieheya de asi ƒoƒo me la miegblɔna be, ‘Egbe la ŋdɔ le ʋuʋu ge sesῖe.’\nEye esia hã vaa eme. 56 Mi alakpanuwɔlawo! Mienya be tsi le dzadza ge alo ŋdɔ le\nʋuʋu ge to ŋkuléle ɖe yame ŋu me. Gake miegbe be yewomalé ŋku ɖe ʋunyaʋunya gã si\ngbɔna la ƒe dzesi si ƒo xlã mi la ŋu o.\nɖekawɔwɔ kple ame si tsɔ nya ɖe ŋuwò\n(Mateo 5:25-26)\n57 Nu ka tae wòle be miagbe be yewomakpɔ nu si nyo la na mia ɖokuiwo o?”\n58 “Nenye be ame aɖe tsɔ nya ɖe ŋuwò eye nekpɔe le mɔdzi wòyina ʋɔnu kple\nwò nya la, tɔe eye nàlé avu le mi kplii dome. Ne menye nenema o la, ʋɔnudrɔ̃la ade wò\nmɔ. 59 Eye ne wode wò mɔ la, anɔ afi ma va se ɖe esime nàxe fe siwo katã nènyi la\nwòavɔ keŋkeŋ.”\nLuka\n64\nTrɔ dzime alo na nàtsrɔ̃\n13 Le ɣemaɣi me la, ame aɖewo gblɔ ale si Pilato na be wowu Yudatɔ aɖewo siwo tso\nGalilea le esime wonɔ vɔ sam na Mawu le gbedoxɔ me le Yerusalem la nɛ.\n2 Yesu trɔ bia ameawo be, “ɖe miebu be ame siwo wowu la ƒe nu vɔ̃wo sɔ gbɔ\nwu Galileatɔ bubuwo tɔ tae wowu wo ɖoa? 3 Gbeɖe, mele eme nenema o! Miawo hã\nminya be yewoatsrɔ̃ alea ke nenye be miegbe be yewo mele nu vɔ̃ wɔwɔ dzudzɔ ge adze\nMawu yome o.”\n4 “Ale ke miebu tso ame wuienyi siwo dzi Silɔm gbetakpɔxɔ la mu dze woku la\nŋu? Woawoe nye nu vɔ̃ wɔla gãtɔwo wu le Yerusalem mahã? 5 Gbeɖe, menye woawoe\no. Miawo hã miatsrɔ̃ nenye be miegbe be yewomadzudzɔ nu vɔ̃ wɔwɔ o.”\nLododo tso gboti matseku la ŋu\n6 Azɔ Yesu yi dzi do lo sia be, “Ŋutsu aɖe do kutsetseti aɖe ɖe eƒe abɔ me, eye wòvaa\natia te edziedzi be yeakpɔ be etse ku aɖe mahã, gake mekpɔa kutsetse aɖeke le edzi o. 7\nMlɔeba la egblɔ na abɔdzikpɔla be nelã atia ƒu anyi. Egblɔ kpe ɖe eŋu dzikutɔe be,\n‘Melala ʋuu ƒe etɔ̃ sɔŋ gake ati sia metse ku ɖeka pɛ hã kpɔ o! Nu ka ta magana wòanɔ\nte? Mate ŋu ado nuku bubu ɖe teƒe si wòxɔ la ɖe?”\n8 “Abɔdzikpɔla la ɖo eŋu nɛ be, ‘Aƒetɔ, na wòaganɔ anyi ƒe ɖeka kpɔ. Matrɔ asi\nle eŋu nyuie agbugbɔ aɖu ado ɖe ete. 9 Nenye be etse ku la, enyo, ke ne metse ku o la\nmalãe ƒu anyi.’”\nLuka\n65\nYesu da gbe le nyɔnu tekunɔ aɖe ŋu le Sabat dzi\n10 Gbe ɖeka esi Yesu nɔ nu fiam le Yudatɔwo ƒe ƒuƒoƒe le Sabat ŋkekea dzi la, 11 ekpɔ\nnyɔnu aɖe si nɔ dɔ lém vevie ƒe wuienyi sɔŋ. Dɔléle la na be wòxa gobaa ale be mate ŋu\nadzɔ ɖe tsitre nu o.\n12 Yesu yɔe va eɖokui gbɔe eye wògblɔ nɛ be, “Nyɔnu èvo tso wò dɔléle la si\nme!” 13 Azɔ eka asi eŋu eye enumake nyɔnua ƒe dɔa vɔ nɛ eye wòdzɔ ɖe tsitre ka.\nNyɔnua kpɔ dzidzɔ ale gbegbe be wòda akpe hekafu Mawu!\n14 Yudatɔwo ƒe kplɔla si nɔ ƒuƒoƒe ma dzi kpɔm la do dziku vevie le nu si Yesu\nwɔ la ta elabena eyɔ dɔ na nyɔnua le Sabat ŋkekea dzi. Edo ɣli gblɔ na ameha la be,\n“Ŋkeke ade sɔŋ le kwasiɖa ɖeka me esiwo dzi woawɔ dɔ le, esiae nye ŋkeke siwo dzi\nwòle be nàva woayɔ dɔ wò ke menye le Sabat ŋkeke dzi o!”\n15 Yesu ɖo eŋu bena, “Mi alakpanuwɔlawo! ɖe mieɖea ka miaƒe nyiwo le woƒe\nkpowo me le Sabat dzi eye miekplɔawo yina ɖana tsi wo wonona oa? Esia hã nye\ndɔwɔwɔ le Sabat ŋkekea dzie. 16 Ke nu vɔ̃ wònye nye ya mewɔ, be meɖe ga Yuda\nnyɔnu sia si Satana bla ƒe wuienyi sɔŋ la?”\n17 Eƒe nya siawo na be ŋu kpe eƒe futɔwo katã eye ame sia ame kpɔ dzidzɔ le\nnukunu gã siwo katã wòwɔ la ta.\nLododowo le logoku kple amɔʋãtike ŋu\n(Mateo 13:31-33, Marko 4:30-32)\n18 Azɔ egade asi nufiafia amewo me le mawufiaɖuƒe la ŋuti. Ebia wo be, “Ale ke\nmawufiaɖuƒe la le? Nu ka ŋue miate ŋu atsaɔe asɔ ɖo? 19 Ele abe atiku sue aɖe si\nwodo ɖe agble me ene. Atiku sia tsi kabakaba heva zu ati kɔkɔ aɖe eye woɖe alɔwo fũ\nLuka\n66\neye xeviwo vawɔ atɔ ɖe wo me.” 20 Egbabia ke be, ‘Nu ka ŋu matsɔ mawufiaɖuƒe\nasɔ ɖo? 21 Eɖi nuʋanu si nyɔnu aɖe tsɔ de abolomɔ me eye wòwɔ dɔ to abolomɔ blibo\nla me va se ɖe esime wòʋã nyuie.\nAgbo xaxɛ la\n(Mateo 7:13-14, 21-23)\n22 Azɔ Yesu nɔ tsatsam le du kple kɔƒewo me nɔ nu fiam amewo, ke ekpɔ egbɔ be yenɔ\ntetem ɖe Yerusalem ŋu.\n23 Ame aɖe va egbɔ va biae be, “Aƒetɔ, ame ʋee aɖewo koe le ɖeɖe kpɔ gea?”\nEɖo eŋu na wo be, 24 “Miʋli be miage ɖe eme to agbo bii la me, elabena ame geɖewo\nadi be yewoage ɖe eme, ke mele gblɔm be womate ŋui o. 25 Nenye be aƒetɔ tsi tre hetu\nʋɔa la eye mietsi tre ɖe egodo, de asi eƒoƒo me hele gbɔgblɔm be, ‘Aƒetɔ, ʋu ʋɔa na mi.’\n“Ke aɖo eŋu na mi be, ‘Nyemenya mi kple afi si mietso o.’”\n26 “Miawo miaɖo eŋu nɛ be, ‘Mi kpli wò míede asi agba ɖeka me ɖu nu kpɔ eye\nnèfia nu le mia ƒe ablɔwo dzi hã kpɔ.’”\n27 “Ke agaɖo eŋu na mi be, ‘Megblɔe na mi be, nyemenya mi o. Miate ŋu ava\nme o, elabena nu vɔ̃ wɔlawo mienye. Midzo le afi ma.’”\n28 “Miafa avi aɖu aɖukli le esime miele tsitre ɖe xexe le Abraham, Isak, Yakob\nkple nyagblɔɖila siwo katã le mawufiaɖuƒea me la kpɔm ɖo ɖa. 29 Amewo atso\nxexeame ƒe dzogoe eneawo katã me ava nɔ woƒe nɔƒewo le afi sia. 30 Mina nya sia nanɔ\nsusu me na mi be, ame siwo womebuna ɖe naneke me fifia o la axɔ bubu gã aɖe le\ndziƒo, eye ame siwo nye ame ŋkutawo le afi sia la, womabu wo ɖe naneke me le afi ma\no.”\nLuka\n67\nYesu xa nu le Yerusalem ŋu\n(Mateo 23:37-39)\n31 Le ɣeyiɣi sia me la, Farisitɔ aɖewo va gblɔ nɛ be, “Ne èdi be yeatsi agbe la ekema\ndzo le afi sia elabena Fia Herodes le diwòm be yeawu.” 32 Yesu ɖo eŋu na wo be,\n“Miyi ɖagblɔ na ayetɔ ma bena manɔ gbɔgbɔ vɔ̃wo nyanya dzi, eye mawɔ nukunu\ngeɖewo, ayɔ dɔ amewo egbea kple etsɔ. Ke le ŋkeke etɔ̃a gbe la, màwu nye dɔ nu eye\nmaɖo afi si yim mele. 33 Ẽ
['Jean', '2 janvier 2016 admin Aucun commentaire Bible, évangile, ewe, Togo', 'NYANYUI LA ABE ALE SI YOHANES ŊLɔE ENE\nKpɔkplɔyiɖeme:\nYohanes, ame si ŋlɔ nyanyui enelia la nye Yudatɔ eye wòganye\nZebedeo vi kple tɔƒodela. Eya kee ŋlɔ Yohanes ƒe Agbalẽ\netɔ̃awo kple Nyaɖeɖefia hã. Enye Yesu ƒe nusrɔ̃lawo dometɔ\nɖeka eye wònɔ Yesu ŋu kplikplikpli ƒe etɔ̃ sɔŋ. Le esia ta enya\nYesu nyuie eye wòkpɔ eƒe nukunuwɔwɔwo kple ale si wòhea\nnya ɖe Yudatɔwo ƒe amegãwo ŋui la teƒe. Edze sii be Yesu nye\namegbetɔ eye wòganye Mawu hã, hekpe ɖe esia ŋu la Yesue\nnye Mawu ƒe Tenuvi la kple xexeame ƒe ɖela abe ale si Yesu\nŋutɔ gblɔe ene.\nEmenyawo 1. Kpɔkplɔyiɖeme, 1:1-51\n2. Yesu ƒe dɔwɔwɔ, dzesi adreawo, 2:1 –12:50\n3. Yesu ƒe kaklãnyawo, 13:1-17:26\n4. Wolé Yesu, drɔ̃ ʋɔnui eye wowui, 18:1-19:37\n5. Yesu ƒe ɖiɖi kple eƒe tsitretsitsi, 19:38-20:31\n6. Agbalẽa ƒe nuwunyawo, 21:1-25\nNya la trɔ zu ŋutilã\n1 Le gɔmedzedzea me la Nya la li, eye Nya la li kple Mawu, eye Nya la nye\nMawu. 2 Eli kple Mawu le gɔmedzedzea me.\n3 To eya amea me wowɔ nuwo katã eye eya manɔmee la, womewɔ naneke si\nwowɔ o. 4 Eya amea mee agbe le eye agbe siae nye amegbetɔwo ƒe kekeli. 5 Kekeli\nla klẽ ɖe viviti me eye viviti la mete ŋu ɖu edzi o.\n6 Ame aɖe va tso Mawu gbɔ, eƒe ŋkɔe nye Yohanes. 7 Ame sia va be yeaɖi\nɖase tso Kekeli la ŋu, ale be to eya amea dzi la amewo katã naxɔ ase. 8 Menye\nYohanes ye nye Kekeli la o, eya la, ɖe ko wòva be yeaɖi ɖase le Kekeli la ŋu. 9\nKekeli vavã si aklẽ na amewo katã la le mɔ dzi gbɔna ava xexeame. 10 Eya amea nɔ\nxexeame gake xexeame mekpɔe dze sii o, evɔ eya amea dzie woto wɔ xexeame. 11\nEva eya ŋutɔ tɔwo gbɔ, gake eya ŋutɔ ƒe amewo mexɔe o. 12 Ke ame siwo katã xɔe,\neye woxɔ eƒe ŋkɔ dzi se la, ena ŋusẽ wo be woazu Mawu viwo, 13 ame siwo\nwomedzi tso ʋu alo ŋutilã ƒe lɔlɔ̃nu alo ŋutsu ƒe lɔlɔ̃nu me o, ke boŋ tso Mawu ƒe\nlɔlɔ̃nu me.\n14 Nya la trɔ zu ame va nɔ mía dome le anyigba sia dzi eye eƒe agbe yɔ fũ\nkple amenuveve kple nyateƒea. Mí ame aɖewo míekpɔ eƒe Ŋutikɔkɔe si nye Mawu,\nFofo la, ƒe Vi ɖeka hɔ̃ la tɔ.\nYohanes ɖi ɖase le Yesu ŋu\n(Marko 3:1-12, Marko 1:2-8, Luka 3:15-17)\n15 Yohanes ɖi ɖase le eŋuti hegblɔ bena, “Ame siae nye ame si ŋu menɔ nu ƒom le\nna mi esi megblɔ be, ‘Ame aɖe si li xoxoxo hafi meva dzɔ la gbɔna, ame sia de ŋgɔ\nwum saa.’”\n16 Ena yayra geɖe mi tso eƒe amenuveve sɔ gbɔ la me. 17 Esi Mose va la\netsɔ Se sesẽ la kple kuxi geɖe, siwo le edziwɔwɔ me la, vɛ na mi. Ke Kristo ya tsɔ\namenuveve kple nyateƒe la vɛ na mi. 18 Ame aɖeke mekpɔ Mawu kpɔ o, ame si ke\nnye Vi ɖeka hɔ̃ la, ame si sɔ kple Mawu eye wòle Fofo la ƒe axadzi la, eyae ɖee fia\nmí.\nYohanes Mawutsidetanamela ƒe gbedeasi\n(Mateo 3:1-12, Marko 1:2-8, Luka 3:15-17)\n19 Azɔ esiae nye Yohanes ƒe ɖaseɖiɖi esime Yudatɔ siwo le Yerusalem dɔ Osɔfowo\nkple Levitɔwo ɖo ɖe egbɔ ne woabiae be, “Ame kae nènye?” 20 Mesẽ nu o ke boŋ\neʋu eme na wo faa be, “Menye nyee nye Kristo la o.\n21 Wogabiae be, “Ekema ame kae nènye, Eliya?” Egaɖo eŋu be, “Kpao,\nmenye Eliyae menye o.” Wogabiae ake be, “Nyagblɔɖila lae nenyea?” Eye wòɖo\neŋu be, “Gbeɖe, menye nyagblɔɖila lae menye o.”\n22 Amedɔdɔawo gayi edzi biae bena, “Ke ame ka tututue nènye? Gblɔe na mí\nale be míanya nya si míagblɔ na ame siwo dɔ mí. Gblɔ nya aɖe na mí tso ɖokuiwò\nŋu.”\n23 Yohanes ɖo eŋu na wo kple Nyagblɔɖila Yesaya ƒe nya siawo be, “Nyee\nnye gbe si le ɣli dom le gbea dzi be, ‘Midzra Aƒetɔ la ƒe mɔ la ɖo wòanɔ dzɔdzɔe’”\n24 Farisitɔwo ƒe amedɔdɔwo hã, 25 biae be, “Esi menye wòe nye Kristo la\nalo Eliya loo alo Nyagblɔɖila la o la, nu ka ta nèle mawutsi dem ta na amewo ɖo?”\n26 Yohanes ɖo eŋu na wo bena, “Nye la mele mawutsi dem ta na amewo\nkple tsi ƒuƒlu ko, gake ame aɖe le mia dome afii, si mienya o. 27 Ame sia le\nyonyeme gbɔna eye nyemadze be manye amea ƒe subɔvi gɔ̃ hã o.”\n28 Nu siawo katã dzɔ le Betania, kɔƒe aɖe si le Yɔdan tɔsisia godo, afi si\nYohanes nɔ mawutsi dem ta na amewo le la me.\nYesu, Mawu ƒe Alẽvi la\n29 Le ŋufɔke la, Yohanes kpɔ Yesu wògbɔna egbɔ ale wòdo ɣli gblɔ bena, “Mikpɔ\nɖa! Mawu ƒe Alẽvi si le xexe sia me ƒe nu vɔ̃wo ɖem ɖa lae nye ekem! 30 Eya ŋutie\nmenɔ nu ƒom le esi megblɔ bena, ‘Ŋutsu aɖe gbɔna kpuie ame si de ŋgɔ wum boo,\neye wòli xoxoxo hafi nye ya meva dzɔ gɔ̃.’ 31 Nye ŋutɔ nyemenya ame si wònye o,\nke nye dɔ koe nye be, made mawutsi ta na amewo kple tsi atsɔ aɖee afia Israel\ndukɔa.”\n32 Azɔ Yohanes ɖi ɖase le ale si wòkpɔ Gbɔgbɔ Kɔkɔe la wònɔ akpakpa ƒe\nnɔnɔme me nɔ ɖiɖim ɖe Yesu dzi tso dziƒo la ŋu.\n33 Yohanes gblɔ ake be, “Nye la, nyemenya be eyae nye amea o. Gake esi\nMawu ɖom ɖa be made mawutsi ta na amewo la, egblɔ nam be, ‘Nenye be èkpɔ\nGbɔgbɔ Kɔkɔe la wòle ɖiɖim ɖe ame aɖe dzi la, nyae bena eyae nye ame si dim nèle.\nEyae ade mawutsi ta na amewo kple Gbɔgbɔ Kɔkɔe la.’ 34 Mekpɔe be nu sia tututue\ndzɔ ɖe ŋutsu sia dzi eya ta meɖi ɖase bena eyae nye Mawu Vi la.”\nYesu yɔ eƒe nusrɔ̃la gbãtɔwo\n35 Le evea gbe la, Yohanes kple eƒe nusrɔ̃la eve aɖewo nɔ tsitre ɖe teƒe aɖe eye\nYesu va to wo gbɔ yina. 36 Yohanes li ŋku ɖe Yesu dzi gã eye wògblɔ bena, “Mikpɔ\nɖa! Mawu ƒe Alẽvi lae nye ekem!”\n37 Nusrɔ̃la eveawo dzo le Yohanes gbɔ dze Yesu yome.\n38 Yesu trɔ kɔ kpɔ wo wonɔ eyome eye wòbia wo bena, “Nu ka dim miele?”\nWoawo hã ɖo eŋu be, “Nufiala ‘Rabi’ afi kae nye wò nɔƒe?”\n39 Yesu gblɔ na wo bena, “Miva kpɔe ɖa.” Ale wokplɔe ɖo yi aƒe si me\nwònɔna la me eye wonɔ egbɔ tso ɣetrɔ ga ene me va se ɖe fiẽ hafi trɔ dzo. 40 Ame\nsiawo dometɔ ɖekae nye Andrea si nye Simɔn Petro nɔvi.\n41 Nu gbãtɔ si Andrea wɔ lae nye be edi nɔvia Simɔn eye wògblɔ nɛ be,\n“Míekpɔ Mesia la”, si gɔmee nye Kristo la 42 Enumake ekplɔ nɔvia Simɔn va Yesu\ngbɔ.\nYesu kpɔe dũ eye wògblɔ be, “Wòe nye Simɔn, Yohanes vi. Woayɔ wò azɔ\nbe Kefa” Esia gɔmee nye Kpe Gbadza.\nYesu yɔ Filipo kple Nataniel\n43 Le ŋufɔke la, Yesu ɖoe be yeayi Galilea, esi wònɔ mɔa dzi yina la edo go Filipo\neye wògblɔ nɛ be, “Va, nàdze yonyeme.” 44 Filipo sia tso Betsaida si nye Andrea\nkple Petro wo de.\n45 Filipo hã ɖe abla yi ɖadi Nataniel eye wògblɔ nɛ bena, “Nɔvi, mieke ɖe\nMesia, ame si ŋuti woŋlɔ nu tsoe le nyagblɔɖilawo kple Mose ƒe sea me la ŋu. Eŋkɔe\nnye Yesu, eye fofoa nye Yosef si tso Nazaret.”\n46 Nataniel do ɣli enumake gblɔ bena, “Nu nyui aɖe ate ŋu ado tso Nazaret\nmahã?”\nFilipo ɖo eŋu nɛ bena, “Wò ŋutɔ va nàva kpɔe ɖa.”\n47 Esi Yesu kpɔ Nataniel wògbɔna egbɔ la egblɔ be, “Israel vi vavã si me\nalakpa aɖeke mele o lae nye esi gbɔna.”\n48 Nataniel bia Yesu be, “Ale ke nèwɔ nya ame si ƒomevi menye?” Yesu ɖo\n6\neŋu nɛ be, “Mekpɔ wò le gboti ma te xoxoxo hafi Filipo va yɔ wò gɔ̃.”\n49 Nataniel gblɔ bena, “Nufiala, wòe nye Mawu Vi la vavã. Woe nye Israel\nƒe Fia la!”\n50 Yesu gabiae bena, “ɖee nèxɔ dzinye se elabena mete ŋu kpɔ wò le gboti\nma tea? Nu gãwo wu esia, aɖe ame si menye afia wò. 51 Èle dziƒo kpɔ ge wòaʋu eye\nmawudɔlawo anɔ Nye Mesia alo Amegbetɔ Vi la gbɔ vam aganɔ dziƒo yim kura gɔ̃.”\nSrɔ̃ɖeŋkekenyui le Kana\n2 Le ŋkeke etɔ̃a gbe la, wokpe Yesu dada be wòava kpɔ srɔ̃ɖeɖe aɖe teƒe le\nKana si le Galilea nutoa me. 2 Wokpe Yesu kple eƒe nusrɔ̃lawo hã. 3 Esi wɔnawo nɔ\nedzi yim la, wain si nom ameawo nɔ la vɔ. Ale Yesu dada va egbɔ va gblɔ nya sia\nnɛ.\n4 Yesu ɖo eŋu na dadaa be, “Aƒenɔ, nu ka dim nèle be mawɔ na wò fifia?\nNye ɣeyiɣi meɖo haɖe o.” 5 Gake Yesu dada gblɔ na subɔviawo bena, “Miwɔ nu sia\nnu si wòbe miawɔ.”\n6 Azɔ tsizɔ ade nɔ teƒea. Esiawo Yudatɔwo zãna hena woƒe ŋutikɔklɔkɔnuwo\nwɔwɔ. Tsi lita blaadre-vɔ-atɔ̃ alo alafa ɖeka wuiatɔ̃ tea ŋu nɔa wo me.\n7 Yesu gblɔ na subɔviawo be, “Miku tsi kɔ ɖe zɔwo katã me woayɔ.” Ale\nwowɔ nenema.\n8 Egagblɔ na wo bena, “Azɔ mikui yi ɖana nuɖuɖudzikpɔla la.” Wowɔ\nnenema.\n9 Nuɖuɖudzikpɔla la no tsi si trɔ zu wain la ƒe ɖe, ke menya afi si wòtso o,\n7\nsubɔviawo koe nya. Azɔ eyɔ ŋugbetɔsrɔ̃ la eye wògblɔ nɛ bena,\n10 “Wò la èto vovo kura tso ame bubuwo gbɔ elabena zi geɖee la, srɔ̃ɖelawo\nna wain nyuitɔ woƒe amekpekpewo gbã eye ne ame sia ame noe wosui vɔ la, ekema\nwotsɔa manyomanyotɔ vanɛ. Ke wò la, èdzra nyuitɔ ɖo eye nètsɔe vɛ le nuwuwua.”\n11 Nukunu si Yesu wɔ le Kana le Galilea lae nye gbãtɔ si wòwɔ hetsɔ ɖe\nŋusẽ si wòxɔ tso dziƒo la fia. Esia na be eƒe nusrɔ̃lawo hã xɔe se be eyae nye Mesia,\name si lava.\n12 Esi srɔ̃ɖeŋkekenyui la wu enu la, Yesu kple dadaa, nɔviawo kple eƒe\nnusrɔ̃lawo dzo yi Kapernaum eye wonɔ afi ma ŋkeke ʋee aɖewo.\nYesu nya nudzralawo do goe le gbedoxɔ me\n(Mateo 21:12-13, Marko 11:15-17, Luka 19:45-46)\n13 Esi Yudatɔwo ƒe Ŋutitotoŋkekenyui la ɖo edzi la, Yesu yi Yerusalem. 14 Le afi\nsia la, ekpɔ asitsalawo le gbedoxɔ la ƒe xɔxɔnu wonɔ nyiwo, alẽwo kple akpakpawo\ndzram hena vɔsasa. Gaɖɔlilawo hã nɔ teƒea nɔ ga ɖɔ lim na amewo. 15 Enumake\nYesu tsɔ ka aɖewo trɔ atam eye wònya wo katã do goe le gbedoxɔ la me, enya\nalẽawo kple nyiawo hã do goe, ekaka gaɖɔlilawo ƒe gawo ɖe anyigba eye wòmu\nwoƒe kplɔ̃wo ƒu anyi. 16 Azɔ ezɔ yi ame siwo nɔ akpakpawo dzram la gbɔ eye wòɖe\ngbe na wo bena, “Mitsɔ nu siawo do goe le afi sia! Migatsɔ Fofonye ƒe Aƒe wɔ\nasimee o!”\n17 Nusrɔ̃lawo ɖo ŋku edzi be mawunya gblɔ be, “Didi vevi aɖe le menye be\nmawɔ dɔ akɔ wò aƒe alo gbedoxɔ la ŋu.”\n18 Azɔ Yudatɔwo ƒe dumemegãwo va Yesu gbɔ va biae bena, “Ŋusẽ kae\n8\nnèkpɔ bena nànya ameawo do goe? Nenye be èka ɖe edzi be Mawue na ŋusẽ sia ye\nla ekema wɔ nukunu aɖe nàtsɔ ɖo kpe edzii na mi.”\n19 Yesu ɖo eŋu na wo be, “Enyo, mawɔ nukunu aɖe na mi, eyae nye be,\nmigbã mawuxɔ sia eye nye la magagbugbɔe atu le ŋkeke etɔ̃ pɛ ko megbe.”\n20 Ameawo katã do ɣli be, “Nu ka! Ƒe blaene-vɔ-adee wotsɔ tu gbedoxɔ siae.\nKe wò ya nèbe yeate ŋu atui le ŋkeke etɔ̃ mea?” 21 Ke “gbedoxɔ” si ŋu Yesu nɔ nu\nƒom le lae nye eƒe ŋutilã. 22 Esi Yesu tsi tre tso ame kukuwo dome la nusrɔ̃lawo ɖo\nŋku edzi be egblɔ nya sia ɖi. Eye wokpɔe dze sii be nya siwo katã Yesu gblɔ tso\nmawunya me la ƒo nu tso eya ŋutɔ ŋu eye wo katã hã va eme vavã.\nYesu dze si amewo katã\n23 Nukunu geɖe siwo Yesu wɔ le Ŋutitotoŋkekea dzi le Yerusalem la na bena ame\ngeɖe xɔe se be eyae nye Mesia la vavã. 24 Ke Yesu meka ɖe ame siawo ƒe xɔse dzi\no, elabena edze si amegbetɔwo ƒe nɔnɔme. 25 Mehiã be ame aɖeke naɖi ɖase nɛ tso\namegbetɔ ŋu o, elabena eya ŋutɔ nya nu si le ame me.\nNikodemo va Yesu gbɔ le adzame\n3 Azɔ la ame aɖe si tso Farisitɔwo dome, eye eƒe ŋkɔe nye Nikodemo la li,\nenye Yudatɔwo ƒe takpekpe gã me nɔla. 2 Eva Yesu gbɔ le zã me eye wògblɔ bena,\n“Rabi alo Nufiala, menyae be nufialae nènye tso Mawu gbɔ va. Elabena ame aɖeke\nmate ŋu awɔ dzesi wɔnuku siwo nèwɔna o, ne menye Mawue li kplii o.\n3 Yesu ɖo eŋu nɛ be, “Esia le eme, gake le nyateƒe me, mele egblɔm na wò\nbena, ne womegbugbɔ wò dzi o la, màte ŋu ayi mawufiaɖuƒe la me o.”\n9\n4 Nikodemo do ɣli gblɔ be, “ɖe nèbe woagadzim akea? Nya sia gɔme ɖe?\nAle ke wɔ ame tsitsi nagatrɔ ayi dadaa ƒe vidzigolo me be woagadzii ake?”\n5 Yesu ɖo eŋu nɛ be, “Nya si dzi mele gbe tem ɖo lae nye be, ne\nwomegbugbɔ ame aɖe dzi to tsi kple gbɔgbɔ me o la, mate ŋu ayi mawufiaɖuƒe la\nme o. 6 Amegbetɔ ate ŋu adzi ŋutilã ko gake Gbɔgbɔ Kɔkɔe lae naa agbe yeye tso\ndziƒo. 7 Le esia ta megawɔ nuku na wò bena megblɔ na wò be ale be woagagbugbɔ\nwò adzi o. 8 Ya ƒona yia teƒe ɖe sia ɖe si wòlɔ̃, àte ŋu ase eŋkɔ gake màte ŋu agblɔ\nafi si wòtso alo afi si wòyina o nenema kee wònɔna na ame sia ame si wodzi to\nGbɔgbɔ la me.\n9 Nikodemo gabia Yesu bena, “Nu ka tutu gblɔm nèle? Nyemese wò nyaa\ngɔme o.”\n10 Yesu ɖo eŋu nɛ bena, “Wò, Israel ƒe nufiala, mèse nu siawo gɔme oa? 11\nLe nyateƒe me la, miawo la mieƒoa nu tso nu siwo mienya, eye mieɖia ɖase tso nu\nsiwo miekpɔ la ŋu, ke hã la miexɔa miaƒe ɖaseɖiɖi o. 12 Esi megblɔ nu siwo le edzi\nyim le amewo dome le anyigba dzi le afii la na wò gake mèxɔ wo dzi se o ɖe, ale ke\nnàwɔ axɔe se ne megblɔ nu siwo le edzi yim le dziƒo la na wò? 13 Elabena nye\nMesia alo Amegbetɔ Vi la koe tso dziƒo va anyigba dzi eye magatrɔ ayi dziƒo.\n14 “Abe ale si Mose kɔ akɔblida la ɖe dzi le gbea dzi ene la, nenema ke\nwoakɔ Amegbetɔvi la ɖe dzii, 15 be ame sia ame si xɔa edzi sena la nakpɔ agbe\nmavɔ. 16 Elabena Mawu lɔ̃a xexeame ale gbegbe bena wòtsɔ eya ŋutɔ Via ɖeka hɔ̃ la\nna bena, ame sia ame si axɔ edzi ase la, matsrɔ̃ o, ke boŋ akpɔ agbe mavɔ. 17 Mawu\nmeɖo Via ɖa be woava drɔ̃ ʋɔnu xexeame o, ke boŋ be woaɖe xexeame to eya amea\ndzi.\n10\n18 “Ame siwo xɔ edzi se la womadrɔ̃ ʋɔnu wo o. Ke ame siwo mexɔ edzi se\no la, wodrɔ̃ ʋɔnu wo xoxo, elabena womexɔ Mawu ƒe Vi ɖeka hɔ̃ la dzi se o. 19 Nu\nsi ta wodrɔ̃ ʋɔnu wo xoxo lae nye be, Kekeli tso dziƒo va xexeame, gake ame siawo\nlɔ̃ viviti wu kekeli la, elabena woƒe nuwɔnawo vɔ̃ɖi ŋutɔ. 20 Wolé fu Kekeli si tso\ndziƒo va la elabena wodi vevie bena yewoawɔ nu vɔ̃ le viviti me. Wote ɖa xaa tso\nKekeli la gbɔ, elabena wovɔ̃ be yewoƒe nu vɔ̃wo adze le gaglãgbe. 21 Gake ame\nsiwo le nu nyui wɔm la, vaa Kekeli la gbɔ dzidzɔtɔe bena ame sia ame nakpɔe be\nyewole Mawu ƒe lɔlɔnu wɔm.”\nYesu kple Yohanes Mawutsidetanamela\n22 Le esia magbe la, Yesu kple ƒe nusrɔ̃lawo dzo le Yerusalem heyi Yudea afi si\nwonɔ ŋkeke ʋee aɖewo hede mawutsi ta na amewo.\n23 Ke Yohanes hã le mawutsi dem ta na amewo le Aenon, si te ɖe Salem\nŋuti, elabena tsi sɔ gbɔ ɖe afi ma, eye amewo le vavam enuenu be wòade mawutsi ta\nna yewo 24 Esia do ŋgɔ na Yohanes léle de gaxɔ me. 25 Gbe ɖeka la, nyaʋiʋli ɖo\nYohanes ƒe nusrɔ̃la aɖewo kple Yudatɔwo dome tso Yudatɔwo ƒe ŋutikɔklɔkɔnu la\nŋu. 26 Esia na be nusrɔ̃lawo va Yohanes gbɔ va gblɔ nɛ be, “Nufiala, ŋutsu si nedo\ngoe le Yɔdan tɔsisia godo, ame si nèbe eyae nye Mesia la hã le mawutsi dem ta na\namewo, eye ame geɖe le egbɔ yim, le esime wòle be woava mia gbɔ boŋ hafi.”\n27 Yohanes ɖo eŋu na wo bena, “Mawu si le dziƒo la de dɔ tɔxɛ asi na ame\nsia ame. 28 Nye dɔe nye be madzra mɔ ɖo ɖi na ŋutsu sia bena ame sia ame nate ŋu\nayi egbɔ. Miawo ŋutɔwo miaɖo ŋku edzi be megblɔ na mi va yi kɔtee be, menye\nnyee nye Mesia la o. Nye ya la, nu si wɔ ge meva la koe nye be mata mɔ na Mesia\n11\nla. 29 Ele eme be amewo ƒoa zi ɖe nu nyui ɖe sia ɖe ŋu. Nenema ke ŋugbetɔ ayi afi\nsi ŋugbetɔsrɔ̃ la le, eye afi mae ŋugbetɔsrɔ̃ la xɔlɔ̃wo akpɔ dzidzɔ kplii le. Nyee nye\nŋugbetɔsrɔ̃ la xɔlɔ̃, eya ta dzidzɔ yɔ menye ɖe eƒe dzidzedzekpɔkpɔ ŋuti. 30 Ele be\neya amea natsi ɖe edzi gbeawotsyogbe. Ke nye la, mayi to.\nAme si ɖi tso dziƒo va\n31 “Ame sia la, dziƒoe wòtso eye ede ŋgɔ wu amewo katã. Nye la, anyigba dzie\nmetso eye nye nunya kple nugɔmesese mate ŋu akɔ wu anyigbadzitɔwo tɔ o. 32 Eɖia\nɖase le nu si wokpɔ kple nu si wose la ŋuti, gake ame ʋee aɖewo koe xɔa eƒe\nɖaseɖiɖiwo dzi sena. 33 Ame si xɔ edzi se la ɖi ɖase be Mawue nye anukwaretɔ 34\nElabena ame si Mawu ɖo ɖa gblɔa Mawu ƒe nyawo, elabena Mawu na Gbɔgbɔ lae le\nagbɔsɔsɔ me. 35 Fofo la lɔ̃a via sia ale gbegbe be etsɔ nu sia nu de eƒe asime. 36\nAme sia ame si xɔ Mawu ƒe Vi sia dzi se la akpɔ agbe mavɔ. Ke ame siwo meɖoa\ntoe o, eye womexɔa edzi sena o la, makpɔ agbe mavɔ la o, ke boŋ Mawu ƒe dziku\nanɔ wo dzi ɖaa.”\nYesu ƒe dzeɖoɖo kple Samaria nyɔnu la\n4 Farisitɔwo se be Yesu le nusrɔ̃lawo kpɔm fũ eye wole mawutsi dem ta na\namewo tsɔ wu Yohanes, 2 togbɔ be menye eya ŋutɔ le mawutsi dem ta na amewo o\nke boŋ eƒe nusrɔ̃lawoe. 3 Esi Yesu se nya sia la, edzo le Yudea, hetrɔ yi Galilea\nnutowo me.\n4 Enɔ na Yesu be woato Samaria nutowo me hafi ayi Galilea. 5 Le ŋdɔ ga\nwuieve me lɔƒo la, eva ɖo Samariatɔwo ƒe du aɖe si woyɔna be Sikar la ƒe gbɔto.\n12\n6 Yakɔb ƒe vudo la le afi sia. Vudo sia le anyigba si Yakɔb tsɔ na via Yosef la dzi.\nLe mɔ legbe si wòzɔ le ŋdɔ sesẽ nu kple ɖeɖiteameŋu ta la, Yesu bɔbɔ nɔ vudoa gbɔ\nbe yeadzudzɔ.\n7 Eteƒe medidi o, Samaria nyɔnu aɖe va be yeaku tsi, ale Yesu biae be nena\ntsi vi aɖe ye yeano. 8 Yesu ɖeka koe nɔ teƒea le ɣeyiɣi sia me elabena eƒe nusrɔ̃lawo\ndzo yi kɔƒea me nuɖuɖu ƒle ge. 9 Ewɔ nuku na Samaria nyɔnua ŋutɔ be Yesu si nye\nYudatɔ la bia nu ye Samariatɔ. Le nyateƒe me la, Yudatɔwo meƒoa nu kple\nSamariatɔwo o. Le esia ta Samaria nyɔnua gblɔ na Yesu bena, “Ale ke wò Yudatɔ,\nnèle tsi biam nye Samaria nyɔnu be yeano?”\n10 Yesu ɖo eŋu nɛ be, “Ne ɖe nènya ame si ƒomevi menye kple nunana xɔasi\nsi Mawu ɖo ɖi na wò la, anye ne àbiam be mana agbetsi la ƒe ɖe ye.”\n11 Nyɔnua ɖo eŋu nɛ be, “Vudo sia goglo ŋutɔ eye tɔkpo kple ka mele asiwò\nbe nàtsɔ aku tsii le eme o. Afi ka nèle agbetsia kpɔ ge le? 12 Hekpe ɖe esia ŋu la,\nwoe de ŋgɔ wu mia tɔgbuitɔgbui Yakɔb mahã? Ale ke wɔ wò nàte ŋu ana tsi si nyo\nwu tsi si eya kple viawo kpakple eƒe nyiwo no va yi?”\n13 Yesu ɖo eŋu nɛ be, “Ne amewo no tsi sia ƒe ɖe la, tsikɔ gawua wo. 14\nGake tsi si mana wò la, azu agbetsi anɔ dzidzim le mewò, ana be tsikɔ magawu wo\no, ke boŋ ahe agbe mavɔ vɛ na wò.”\n15 Nyɔnu la gblɔ na Yesu bena, “Aƒetɔ, meɖe kuku, na tsi sia ƒe ɖem! Ekema\nnyemagazɔ azɔli tso keke dua me ke ava nɔ tsi kum le afi sia gbe sia gbe o.”\n16 Ke Yesu gblɔ nɛ be, “Heyi nàyɔ srɔ̃wo vɛ.”\n17 Nyɔnua ɖo eŋu nɛ be, “Srɔ̃ mele asinye o” Yesu gblɔ nɛ be, “Èto nyateƒe\nesi nègblɔ be srɔ̃ mele asiwò o.” 18 Elabena nèɖe ŋutsu atɔ̃ kpɔ, eye ame si gbɔ nèle\n13\nfifia hã la menye srɔ̃wò wònye o, èto nyateƒe le nya sia me.”\n19 Egblɔ na Yesu be, “Aƒetɔ, mexɔe se be nyagblɔɖilae nènye. 20 Nu ka tae\nmi Yudatɔwo mienɔa gbɔgblɔm godoo be Yerusalem kokokoe wòle be woasubɔ\nMawu le evɔ mí Samariatɔwo hã miebe, ale be woasubɔ Mawu le to sia dzi elabena\nafi siae mía tɔgbuiwo subɔe le?”\n21 Yesu gblɔ nɛ bena, “Nyɔnu, xɔm se be ɣeyiɣi gbɔna eye womagasubɔ\nFofo la le to sia dzi alo Jerusalem o. 22 Mi Samariatɔwo la miesubɔa nu si mienya o,\nke míawo la míesubɔa nu si míenya, elabena xɔxɔ la tso Yudatɔwo gbɔ. 23 Gake\nɣeyiɣi aɖe gbɔna, eye wòde azɔ be nyateƒe subɔsubɔwɔlawo woasubɔ Fofo la le\ngbɔgbɔ kple nyateƒe me, elabena Fofo la dia subɔla siawo tɔgbi 24 Mawue nye\nGbɔgbɔ eye ame siwo le esubɔm la, ele be woasubɔe le gbɔgbɔ kple nyateƒe me.”\n25 Nyɔnua ɖo eŋu nɛ be, “Nye la, menyae bena Mesia alo Kristo la le vava\nge eye ne eva la aɖe nu sia nu gɔme na mí.”\n26 Yesu gblɔ nɛ be, “Nyee nye Mesia la.”\nNusrɔ̃lawo gbɔ tso Samaria dua me\n27 Esi wògblɔ nya sia vɔ tete ko la eƒe nusrɔ̃lawo va do. Ewɔ nuku na nusrɔ̃lawo\nŋutɔ bena Yesu nɔ dze ɖom kple nyɔnu aɖe gake wo dometɔ aɖeke mebia nu si ta\nwòle nu ƒom kple nyɔnua alo nu si me dzrom wonɔ la o.\n28 Nyɔnu la gblẽ eƒe tsize la ɖe vudoa to eye wòtrɔ yi dua me hegblɔ na ame\nsiwo wòkpɔ la be, 29 “Miva kpɔ ŋutsu aɖe si gblɔ nu siwo katã mewɔ kpɔ la nam\nɖa. ɖe manye ame siae nye Kristo la oa?” 30 Ale ame geɖewo fũ tso dua me va\nbena yewoakpɔ amea ɖa.\n14\n31 Esi nuɖuɖua sɔ gbe la, nusrɔ̃lawo ɖe kuku na Yesu be wòaɖu nu. 32 Ke\nYesu gblɔ na wo bena, “Nyemaɖu nu o, elabena nuɖuɖu aɖe le asinye esi ŋu miawo\nmienya nu le o.”\n33 Ke nusrɔ̃lawo bia le wo nɔewo dome be, “Ame kae tsɔ nuɖuɖua vɛ nɛ?”\n34 Yesu ɖe eme na wo bena, “Nye nuɖuɖue nye be mawɔ Mawu, ame si ɖom\nɖa la ƒe lɔlɔ̃nu eye mawu dɔ si wodɔm la nu. 35 Menye miawoe nɔa gbɔgblɔm be\nesusɔ ɣleti ene ne nuŋeɣi naɖo oa? Miwu miaƒe ŋkuwo dzi, ne miakpɔ agblewo dzi\nɖa, nukuawo tsi eye wole klalo na ŋeŋe xoxo. 36 Nuŋelawo axɔ fetu nyuiwo eye\nwoakplɔ ame geɖewo va agbe mavɔ mee. Nuƒãlawo kple nuŋelawo siaa akpɔ dzidzɔ\ngeɖe. 37 Enye nyateƒe be ame aɖee doa nu hafi ame aɖe va ŋena. 38 Nye la medɔ mi\nbe miayi aɖaŋe nu le afi si mieƒã nu ɖo o, ame bubuwoe ƒã nua hafi miawo mieyi\nɖaŋe wo.”\nSamariatɔ geɖewo xɔ Yesu dzi se\n39 Esi Samaria nyɔnua gblɔ na wo detɔwo be Yesu gblɔ nu sia nu si yewɔ kpɔ la na\nye la, ame geɖe ŋutɔ le dua me xɔe se be Yesue nye Mesia la. 40 Azɔ esi\nSamariatɔwo va egbɔ la woɖe kuku nɛ be wòanɔ yewo gbɔ, eye wònɔ wo gbɔ ŋkeke\neve 41 Le eƒe nyawo ta la ame geɖe wu xɔ edzi se. 42 Ale wova gblɔ na nyɔnu si do\ngoe gbã le vudoa to be, “Azɔ la, miawo hã miexɔ edzi se elabena míawo ŋutɔ hã\nmiese nya geɖewo tso eƒe nume, ke menye le wò ɖaseɖiɖi ɖeɖe ko ta o. Le nyateƒe\nme la, ame siae nye xexeame ƒe ɖela vavã.”\n15\nYesu yɔ dɔ Kapernaum ʋafia la ƒe viŋutsu\n(Mateo 8:5-13, Luka 7:1-10)\n43 Le ŋkeke eve megbe la edzo yi Galilea. 44 Elabena Yesu ŋutɔ gblɔe ɖi xoxo be,\nnyagblɔɖila aɖeke mekpɔa bubu le eya ŋutɔ de o. 45 Gake esi wòyi Galilea la,\nGalileatɔwo xɔe alɔ eve, elabena ewɔ nukunu geɖewo wokpɔ le Yerusalem esi woyi\nɖaɖu ŋutitotoŋkeke nyui la le afi ma.\n46 Yesu gava Kana le Galilea afi si wòtrɔ tsi wòzu wain le. Afi mae wòdo go\nfiaŋutime aɖe le, ŋutsu sia vi le dɔ lém le Kapernaum. 47 Esi wòse be Yesu tso\nYudea va ɖo Galilea la, eyi egbɔ heɖe kuku nɛ be wòava yɔ dɔ ye viŋutsuvi si ɖo\nkudo nu la na ye.\n48 Yesu biae bena, “Ke mia dometɔ aɖeke maxɔ dzinye ase o, negbe ɖe ko\nmewɔ nukunu geɖewo hafia?”\n49 Aʋafia la ɖe kuku nɛ be, “Aƒetɔ, meɖe kuku, va míyi kaba hafi vinyea\nnaku?”\n50 Ke Yesu gblɔ nɛ be, “Trɔ nàyi aƒe elabena viwò la ƒe lãme sẽ.” Aʋafia la\nxɔ Yesu dzi se eye wòtrɔ hedze aƒemɔ dzi. 51 Esi wònɔ mɔa dzi yina la, eƒe dɔla\naɖewo va kpee hegblɔ nɛ be, via ƒe lãme sẽ. 52 Aʋafia la bia wo be woagblɔ gaƒoƒo\nsi me tututu ŋutsuvi la ƒe lãme sẽ la na ye. Woɖo eŋu nɛ bena, “Etsɔ, anɔ abe ŋdɔ ga\nɖeka me ene la, asrã sesẽ la dzo ɖa le edzi kpata.” 53 Aʋafia la ɖo ŋku edzi be\ngaƒoƒo ma me tututue Yesu gblɔ na ye be, “Viwò la ƒe lãme sẽ.” Ale aʋafia sia kple\neƒe aƒemetɔwo katã xɔe se be Yesue nye Mesia la vavã\n54 Esia nye Yesu ƒe nukunu evelia si wòwɔ esi wòtso Yudea va Galilea.\n16\nYesu ƒe dɔyɔyɔ amewo le taa la to\n5 Le nu siawo megbe la, Yesu yi Yerusalem le Yudatɔwo ƒe ŋkekenyui aɖe dzi.\n2 Taa aɖe nɔ dua ƒe agbo si woyɔna be Alẽgbo la gbɔ. Woyɔa taa sia le Hebrigbe me\nbe Betesda Taa. Wowɔ agbadɔ atɔ̃ ƒo xlãe. 3 Lametututɔwo, bunɔwo, ŋkuagbãtɔwo,\ntitilélawo kple dɔ vovovo lélawo va nɔa agbadɔawo te, le taa la to, henɔa tsia me\nbublu lalam 4 Elabena edziedzi la, mawudɔla aɖe ɖina ɖe tsi la me heblunɛ, eye dɔnɔ\nsi ge ɖe tsia me gbã le ebublu vɔ megbe la, ƒe dɔ si lém wònɔ la vɔna nɛ.\n5 Ame aɖe hã nɔ teƒea si nɔ dɔ lém ƒe blaetɔ̃-vɔ-enyi sɔŋ. 6 Esi Yesu kpɔe eye\nwòkpɔe dze sii be ele dɔa lém eteƒe didi la ebiae be, “Èdi be wò lãme nasẽa?”\n7 Dɔnɔa ɖo eŋu nɛ be, “Ẽ, gake ame aɖeke mele asinye si akɔm ada ɖe tsia\nme nenye be wova blui o. Ne medze agbagba be mage ɖe eme ko la, ame bubu doa\nŋgɔ gena ɖe eme xoxo.”\n8 Yesu gblɔ nɛ bena, “Tsi tre, nàŋlɔ wò aba ne nàyi aƒeme!” 9 Dɔnɔa ƒe lãme\nsẽ enumake ale wòŋlɔ eƒe aba la hede asi zɔzɔ me.\nSabat ŋkekea dzie Yesu wɔ nukunu sia le. 10 Le esia ta la Yudatɔwo ƒe\ndumemegãwo kpɔ dziku ɖe eŋu. Wogblɔ na ame si ŋu woda gbe le be, “Egbee nye\nSabat, eya ta mèkpɔ mɔ awɔ dɔ aɖeke o. Mɔɖeɖe hã meli be nalé aba ɖe asi anɔ\nyiyim o!”\n11 Ŋutsua ɖo eŋu na wo be, “Ame si da gbe le ŋunye lae na mɔm.”\n12 Wobiae be, “Ame kae nye ame ma si ɖe mɔ na wò be nàwɔ esia?”\n13 Amea menya ame si Yesu nye o, evɔ Yesu hã bu ɖe ameha la dome xoxo.\n14 Emegbe la Yesu va ke ɖe eŋu le gbedoxɔ la me eye wògblɔ nɛ bena, “Azɔ la, wò\n17\nlãme sẽ eya ta mègawɔ nu vɔ̃ azɔ o, ne menye nenema o la, nu si adzɔ ɖe dziwò\nemegbe la, avɔ̃ɖi wu gbãtɔ.”\nAgbe to Via me\n15 Ke ŋutsua yi ɖadi Yudatɔwo ƒe amegãwo eye wògblɔ na wo bena Yesue nye ame\nsi da gbe le ye ŋu.\n16 Le esia ta la, Yudatɔwo ti Yesu yome vevie be eda le Sabat ƒe sea dzi. 17\nKe Yesu gblɔ na wo bena, “Fofonye le dɔ nyui wɔwɔ dzi ɖaa va se ɖe fifi ale nye hã\nmele eƒe afɔteƒe tom.”\nEƒe nya siawo gade ada mo na Yudatɔwo ƒe nunɔlawo ale wodi kokoko be\nyewoawui. Hekpe ɖe esia ŋu la, wogblɔ be eyɔ Mawu be eyae nye ye Fofo, ale be\nwòtsɔ eɖokui sɔ kple Mawu.\nVi la ƒe ŋusẽ\n19 Yesu ɖo eŋu na wo bena, “Vi la mate ŋu awɔ naneke le eya ŋutɔ ɖokui si o, nu si\nwòwɔna lae nye nu si wòkpɔ Fofoa wòle wɔwɔm. 20 Elabena Fofo la lɔ̃a Via be\nwòawɔ nukunu gawo wu esi miekpɔ va yi. 21 Via afɔ ame kuku siwo dze eŋgɔ la ɖe\ntsitre abe ale si Fofo la wɔnɛ ene. 22 Fofo la tsɔ ʋɔnudɔdrɔ̃ katã gblẽ ɖe Via sime 23\nbe amewo katã nade bubu eŋu abe ale si wodea bubu Fofo la ŋui ene. Gake ne\nmiegbe bena yewomade bubu Mawu Vi si wòɖo ɖe mi la ŋu o la, efia be miele bubu\ndem Fofo la hã ŋu o.\n24 “Mele egblɔm na mi kple kakaɖedzi be, ame sia ame si sea nye nyawo,\neye wòxɔ Mawu si ɖom ɖa la dzi se la, akpɔ agbe mavɔ, ale be womadrɔ̃ ʋɔnui o,\n18\nelabena eto ku me yi agbe mavɔ la me xoxo. 25 Megale gbe tem ɖe edzi na mi bena\nɣeyiɣi aɖe gbɔna, eva ɖo gɔ̃ hã xoxo, esime ame kukuwo gɔ̃ hã ase nye gbe, ẽ,\nwoase nye Mawu Vi la ƒe gbe, eye ame siwo awɔ ɖe edzi la akpɔ agbe mavɔ. 26 Abe\nale si agbe le Fofo la ŋutɔ me ene la, nenema kee wòna be agbe nanɔ Via hã me, 27\nale be Vi la nadrɔ̃ ʋɔnu amegbetɔwo katã le woƒe nu vɔ̃wo ta elabena eyae nye\nMesia alo Amegbetɔvi la. 28 Megawɔ nuku na mi o. Le nyateƒe me la, ɣeyiɣi aɖe li\ngbɔna, esi ame kuku siwo le yɔdowo me hã ase Mawu Vi la ƒe gbe, 29 eye woatsi\ntre ado go tso yɔdoawo me. Ana ame siwo wɔ nu nyuiwo la nayi agbe mavɔ la me,\nke adrɔ̃ ʋɔnu ame vlo siwo kpɔ dzidzɔ le vɔ̃wɔwɔ ŋuti.\n30 “Nye la medrɔ̃a ʋɔnu abe ale si Fofo la di tso asinye ene. Nyemedrɔ̃a ʋɔnu\name aɖeke hã o, negbe ne Fofo la di tso asinye ko. Hekpe ɖe esia ŋu la, medrɔ̃a ʋɔnu\nle dzɔdzɔenyenye nu eye ame ŋkumekpɔkpɔ mele eme o, elabena medrɔ̃a ʋɔnu ɖe\nMawu si dɔm ɖa la ƒe didi nu. Nye la nyemewɔa nye lɔlɔ̃nu le ʋɔnudɔdrɔ̃ me o, Fofo\nla ƒe lɔlɔ̃nu ko mewɔna.\nYesu ƒe ɖasefowo\n31 “Ne meɖi ɖase le ɖokuinye ŋu la, amewo mexɔnɛ sena o. 32 Ame bubu aɖe li si\nle ɖase ɖim tso ŋutinye eye menya be eƒe ɖaseɖiɖi tso ŋutinye le eteƒe.\n33 “Miawo la miedɔ amewo ɖe Yohanes gbɔ, eye woɖi ɖase ɖo kpe nyateƒe\nla dzi. 34 Gake mana mianya bena, ɖase detotɔ katã wu si woɖi tso ŋunye metso\namegbetɔ aɖeke gbɔ o. Togbɔ be meƒo nu na mi tso Yohanes ƒe ɖaseɖiɖi ŋuti hã la,\nɖe mewɔ esia be miaxɔ dzinye ase ale be miakpɔ ɖeɖe. 35 Yohanes zu kekeli klẽ na\nmi ɣeyiɣi kpui aɖe ale be miekpɔ dzidzɔ le kekelia ŋuti elabena, eƒe keklẽ la ɖe vi na\n19\nmi. 36 Ke nye la, ɖasefo si kɔ wu Yohanes la le asinye. Esiae nye be, mewɔ nukunu\ngeɖe siwo nye dɔ siwo Fofo la tsɔ de asi nam. Woawoe fia be Fofo lae dɔm vavã. 37\nFofo la ŋutɔ ɖi ɖase le ŋunye togbɔ be miekpɔe kpɔ alo meƒo nu na mi kpɔ o hã. 38\nKe, togbɔ be Fofo la le ɖase ɖim na mi hã la, miegbe be yewoamaɖo toe o, elabena,\nmiegbe be yewomaxɔ nye, ame si wòdɔ ɖa kple eƒe agbenya la dzi ase o.\n39 “Miedzroa mawunya me tsitotsito elabena miexɔ se bena miekpɔa agbe\nmavɔ le eme. Evɔ mawunya bliboa katã la, dzinyee wotui ɖo. 40 Gake miegbe gbidii\nbena yewomava gbɔnye ale be mana agbe mavɔ sia mi o.\n41 “Nyemexɔa kafukafu tsɔ amewo gbɔ o. 42 Ke menya mi, eye menyae be\nMawu ƒe lɔlɔ̃ mele mia me o. 43 Menya esia elabena nye la meva le fofonye ƒe ŋkɔ\nme gake miegbe gbidii be yewomaxɔm o, ke esi ɖokuitɔdilawo va le woawo ŋutɔwo\nƒe ŋkɔ me la, miexɔ wo alɔ eve. 44 Mewɔ nuku nam bena miegbe bena yewomaxɔ\ndzinye ase o. Elabena miedea bubu mia nɔewo ŋu kple dzidzɔ gake mietsɔ ɖeke le\neme na bubu si Mawu ɖeka hɔ̃ ha de mia ŋu o!\n45 “Menye nyee le mia nu tso ge na Fofo la tso nu siawo ŋuti o, ke boŋ Mose\name si ƒe sewo dzi mietsɔ miaƒe mɔkpɔkpɔwo katã da ɖo bena ele mia kplɔ ge ayi ɖe\ndziƒoe la, eyae le mia nu tso ge. 46 Miawo la miegbe bena yewomaxɔ Mose dzi ase\no, anye ne miexɔ nye hã dzinye se. Elabena Mose ŋlɔ nu tso ŋunye gake miexɔ edzi\nse o. Le esia ta miexɔ nye hã dzinye se o. 47 Esi miexɔ Mose ƒe ŋɔŋlɔwo dzi se o ta\nla, miexɔ nye hã dzinye se o.”\n20\nYesu nyi ame akpe atɔ̃\n(Mateo 14:13-21, Marko 6:30-44, Luke 9:10-17)\n6 Le esiawo megbe la, Yesu tso Galilea ƒu si woyɔna hã be Tiberia ƒu la yi\negodo. 2 Ameha gã aɖe nɔ eyome elabena wokpɔ nukunu siwo wòwɔ heda gbe le\ndɔnɔwo ŋu. 3 Yesu lia togbɛ aɖe eye eya kple eƒe nusrɔ̃lawo nɔ anyi ɖe afi ma. 4\nYudatɔwo ƒe Ŋutitotoŋkekenyuie la hã te tu aƒe le ɣemaɣi me.\n5 Esi Yesu fɔ ta dzi la, ekpɔ ameha gã aɖe gbɔna ɖe egbɔ, etrɔ ɖe Filipo ŋu\nbiae bena, “Filipo, afi kae míakpɔ nuɖuɖu le aƒle na ame gbogbo siawo?” 6 Yesu\ngblɔ esia bena yeatsɔ ado Filipo ƒe xɔse akpɔ elabena eya ŋutɔ nya nu si wɔ ge\nwòala.\n7 Filipo ɖo eŋu nɛ be, “Míahiã ga home gã aɖe ŋutɔ ne míete kpɔ be míaƒle\nnuɖuɖu na ame siawo katã!”\n8 Eƒe nusrɔ̃lawo dometɔ ɖeka, Andrea, Simɔn Petro nɔvi, gblɔ nɛ bena, 9\n“Ŋutsuvi aɖe le afii si si abolo atɔ̃ kple tɔmelã memee eve le, gake nu ka esia ate ŋu\nawɔ le ameha gã sia ŋuti?”\n10 Yesu gblɔ na nusrɔ̃lawo be, “Mina ame sia ame nanɔ anyi.” Ale ame siwo\nƒe xexlẽme anɔ akpe atɔ̃ la nɔ anyi ɖe gbe dama le dzi. 11 Yesu tsɔ aboloawo eye\nwòdo gbe ɖa heda akpe ɖe wo ta. Emegbe la etsɔe na eƒe nusrɔ̃lawo be woama na\nameawo. Edo gbe ɖa ɖe tɔmelã memee eveawo hã ta eye wòtsɔe na ameawo. Ale\name sia ame ɖu nu ɖi ƒo nyuie.\n12 Yesu gblɔ na nusrɔ̃lawo bena, “Azɔ, miƒo abolo wuwluiawo katã nu ƒu\nbena womagazu vlo o.” 13 Woƒo abolo wuwluiawo katã nu ƒu wòyɔ kusi wuieve\nsɔŋ.\n21\n14 Esi ameawo kpɔ nukunu gã si Yesu wɔ la, wodo ɣli gblɔ bena, “Le\nnyateƒe me la ame siae nye Nyagblɔɖila si míele mɔ kpɔm na!”\n15 Yesu kpɔe dze sii bena ameawo nɔ didim be yewoalé ye aɖo fia sesẽtɔe\neya ta ewɔ dzaa galia togbɛ la eye wòdzo le wo gbɔ.\nYesu zɔ ƒu dzi\n(Mateo 14:22-27, Marko 6:45-52)\n16 Le fiẽme la, nusrɔ̃lawo yi ƒuta ɖanɔ elalam le afi ma. 17 Zã do vɔ keŋ, gake Yesu\nmedo ta ɖa o. eya ta nusrɔ̃lawo ge ɖe ʋu aɖe me eye wokui ɖo ta Kapernaum 18 Ya\nsesẽ aɖe de asi ƒoƒo me eye ƒu la dze agbo. 19 Esi woku ʋua abe kilometa atɔ̃ alo ade\nko ene la, wokpɔ Yesu wòle tetem ɖe ʋua ŋuti, enɔ zɔzɔm le tsia dzi, ke nusrɔ̃lawo\nvɔ̃ ŋutɔ. 20 Gake edo ɣli yɔ wo eye wògblɔ na wo bena, womegavɔ̃ o. 21 Esi wonya\nbe Yesue la, wokɔe de ʋua me eye enumake ʋua de tɔkɔ afi si yim wonɔ.\nYesue nye agbebolo la\n22 Le ŋufɔke la ameha la le tsitre ɖe ƒu la ƒe go keme dzi, eye wokpɔ bena ʋu bubu\naɖeke megale afi ma o, negbe ɖeka ko, wokpɔ hã be Yesu meɖo ʋua kple eƒe\nnusrɔ̃lawo o, ke boŋ woawo ɖeɖe koe yi. 23 Tete ʋu bubu aɖewo hã tso Tiberia va\nɖo afi si ameawo ɖu abolo si Aƒetɔ la yra kple akpedada le. 24 eya ta ameawo nɔ\nŋku lém ɖe wo me nɔ Yesu dim. Ke esi womekpɔ Yesu alo eƒe nusrɔ̃lawo le ʋuawo\ndometɔ aɖeke me o la, woɖo ʋuawo heyi Kapernaum be yewoaɖadii.\n25 Esi woɖo Kapernaum la, wokpɔ Yesu eye wobiae be, “Nufiala, ale ke\nnèwɔ hafi va do ɖe afi sia?” 26 Yesu ɖo eŋu na wo bena, “Le nyateƒe me la, miele\n22\ndiyem, menye kple susu be miexɔ dzinye se ta o, ke boŋ le nuɖuɖu si mena mi nyitsɔ\nla ta. 27 Nuɖuɖu tea ŋu gblẽna, eya ta migatsi dzi ɖe nu siwo gblẽna la ŋu akpa o.\nKe boŋ mitsɔ miaƒe ŋusẽ katã ti agbe mavɔ si Nye, Mesia alo Amegbetɔ Vi mana mi\nla yome. Elabena esia tae Mawu Fofo la ɖom ɖe xexeame.”\n28 Ameawo biae be, “Nu ka tututue míawɔ be wòadze Mawu ŋu?”\n29 Yesu gblɔ na wo be, “Enye Mawu ƒe didi be miaxɔ ame si wòɖo ɖe mi la\ndzi ase.”\n30 Tete ameawo biae be, “Nukunu ka nàwɔ míakpɔ be míaxɔ dziwò ase? Nu\nka nàwɔ? 31 Mía fofowo ɖu mana le gbea dzi abe ale si woŋlɔe ɖi ene be, “Ena\nabolo wo tso dziƒo be woaɖu.”\n32 Yesu ɖo eŋu na wo be, “Fofonyee na aboloa wo, menye Mosee na wo o.\nEya ta azɔ la ele Abolo vavãtɔ nam mi tso dziƒo. 33 Abolo vavãtɔ siae nye\nAmegbetɔ, si Mawu ɖo ɖa tso dziƒo, eye ame sia na agbe xexeame katã.”\n34 Ameawo gagblɔ bena, “Aƒetɔ, na abolo vavã sia mí gbe sia gbe.”\n35 Yesu ɖo eŋu na wo bena, “Nyee nye abolo vavã si naa agbe amewo. Ame\nsia ame si ava gbɔnye la, dɔ magawui akpɔ o, eye ame si xɔ dzinye se la, tsikɔ hã\nmagawui gbeɖegbeɖe o. 36 Gake nu si le fu ɖem na mi, abe ale si megblɔ do ŋgɔe\nene lae nye bena, togbɔ be miekpɔm hã la, miexɔ dzinye se o. 37 Ke ame siwo Fofo\nla tsɔ nam la ava gbɔnye eye nyemagbe wo xɔxɔ gbeɖe o. 38 Elabena ɖe metso dziƒo\nva bena mawɔ Mawu si dɔm ɖa la ƒe lɔlɔ̃nu ke menye nye ŋutɔ nye lɔlɔ̃nu o. 39\nMawu ƒe didie nye bena, nyemabu ame siwo wotsɔ nam la ƒe ɖeke o, ke boŋ be\nmakplɔ wo va agbe mavɔ la mee le Nuwuwuŋkekea dzi. 40 Enye Fofo la ƒe didi\nvevie hã be, ame sia ame si kpɔ Via eye woxɔ edzi se la, nakpɔ agbe mavɔ eye\n23\nmafɔe ɖe tsitre le Nuwuwu ŋkekea dzi.”\n41 Azɔ Yudatɔwo de asi liʋiliʋῖlilῖ me le eŋu le ale si wògblɔ be yee nye\nabolo si tso dziƒo va la ta.\n42 Wodo ɣli hoo be, “Nu ka! Menye ame siae nye Yesu, Yosef vi la oa?\nMienya fofoa kple dadaa ɖe! Ke nu ka koŋ gblɔm wòle fifia? ɖe wòle gbɔgblɔm be\ndziƒoe yetso va?”\n43 Yesu ɖo eŋu na wo bena, “Migalῖ liʋiliʋῖ be megblɔ nya sia ta o. 44\nElabena ame aɖeke mate ŋu ava gbɔnye o, negbe Fofo si dɔm ɖa lae hee ɖe ŋunye,\neye le Nuwuwuŋkekea dzi la, mana ame siawo katã ƒomevi natsi tre. 45 Abe ale si\nwoŋlɔe ɖe mawunya mee ene la, ‘Woafia nu wo katã tso Mawu ŋuti.’ Ame siwo katã\nFofo la ƒo nu na, eye wosrɔ̃ nyateƒe la le egbɔ la, ava gbɔnye. 46 Menye ɖe mele\ngbɔgblɔm be ame aɖeke kpɔ Mawu kpɔ ŋkume kple ŋkume o, elabena Nye, ame si\ntso Fofo la gbɔ la, koe kpɔe kpɔ.\n47 “Mele egblɔ na mi nyateƒetɔe be, ame sia ame si xɔ dzinye se la, agbe\nmavɔ le esi xoxo! 48 Nyee nye agbebolo la! 49 Togbɔ be mia fofowo ɖu mana si\nwona wo tso dziƒo hã la wo katã woku. 50 Ke esiae nye abolo si ɖi tso dziƒo va, esi\name aɖu eye maku o. 51 Nyee nye agbebolo si ɖi tso dziƒo va. Ne ame aɖe ɖu abolo\nsia la, anɔ agbe tegbee. Abolo siae nye nye ŋutilã si matsɔ ana ɖe xexeame ƒe agbe\nta.\n52 Azɔ ʋiʋli gaɖo Yudatɔwo dome tso nya si tututu gblɔm Yesu nɔ la ŋuti.\nWobia wo nɔewo be, “Ale ke ŋutsu sia awɔ atsɔ eƒe ŋutilã ana mi be miaɖu?”\n53 Yesu gaɖo eŋu na wo bena, “Mele gbe tem ɖe edzi na mi nyateƒetɔe bena,\nne ame aɖe meɖu Mesia alo amegbetɔ Vi la ƒe ŋutilã eye wòno eƒe ʋu o la, agbe\n24\nmavɔ la mate ŋu anɔ eme o. 54 Ke ame si ɖu nye ŋutilã eye wòno nye ʋu la, agbe\nmavɔ la le esi xoxo, eye eyae nye ame si mafɔ ɖe tsitre le Nuwuwuŋkekea dzi. 55\nElabena nye ŋutilãe nye nuɖuɖu vavã la eye nye ʋue nye nunono vavã la. 56 Ame\nsia ame si ɖua nye ŋutilã eye wònoa nye ʋu lae, nye ame si le menye eye nye hã\nmele eme. 57 Nye la mele agbe, elabena Fofo gbagbe si dɔm ɖa la na ŋusẽm, eye\nnenema ke ame siwo ɖua nye ŋutilã la, anɔ agbe elabena mena agbe wo. 58 Nyee\nnye Abolo vavã si tso dziƒo va, ame sia ame si aɖu Abolo sia ƒe ɖe la anɔ agbe tso\nmavɔ me yi mavɔ me, eye maku abe ale si mia fofowo ku togbɔ be woɖu abolo si\ntso dziƒo la hã ene o.” 59 Yesu gblɔ nya siawo katã le esime wònɔ nu fiam le\nYudatɔwo ƒe ƒuƒoƒe le Kapernaum.\nNya la nye gbɔgbɔ kple agbe\n60 Eƒe nusrɔ̃lawo ŋutɔ gɔ̃ hã gblɔ bena, “Nyateƒe, Aƒetɔ ƒe nya siawo gɔmesese sesẽ\nŋutɔ. Ame kae ate ŋu ase wo gɔme?”\n61 Yesu kpɔe dze sii be yeƒe nusrɔ̃lawo le luʋiliʋῖ lῖm, eya ta ebia wo bena,\n“ɖe nye nyawo ɖia mia nua? 62 Ne ele alea ɖe, ale ke miabu nenye be miekpɔ nye\nMesia, alo Amegbetɔ Vi la, metrɔ yina dziƒo ake? 63 Gbɔgbɔ Kɔkɔe la koe naa agbe\nmavɔ. Wɔna aɖeke mele ŋutilã la ya ŋu o. Nya siwo megblɔ na mi la Gbɔgbɔ la kple\nagbe la le wo me. 64 Gake va se ɖe fifia la mia dometɔ aɖewo mexɔ dzinye se o.”\nKe Yesu nya ame siwo mexɔ edzi se o kple ame si le ede ge asi la tso gɔmedzedzea\nme ke.\n65 Yesu gblɔ mlɔeba be, “Nya si megblɔ va yi lae nye nu si mewɔnɛ esi\nmegblɔ be ame aɖeke mate ŋu ava gbɔnye o, negbe Fofo la ŋutɔe hee ɖe ŋunye.”\n25\n66 Esi wògblɔ nya siawo vɔ la, eƒe nusrɔ̃la geɖewo trɔ dzo le egbɔ hegblẽe ɖi.\n67 Yesu trɔ ɖe nusrɔ̃la wuieveawo ŋu eye wòbia wo bena, “Miawo hã miedi\nbe yewoadzoa?”\n68 Simɔn Petro ɖo eŋu nɛ be, “Aƒetɔ, ame ka gbɔe míadzo ayi? Wò ko sie\nagbe mavɔ nya la le. 69 Míexɔe se eye mienyae bena wòe nye Mawu ƒe Vi Kɔkɔe\nla.”\n70 Yesu trɔ gblɔ nɛ be, “Mi ame wuievee metia, gake ame ɖeke le mia dome\nsi nye Abosam!” 71 Yesu gblɔ nya sia tso Yuda, Simɔn Iskariɔt vi, ame si nye ame\nwuieveawo dometɔ ɖeka, eye wònye ame si atsɔe ade asi na eƒe futɔwo la ŋu.\nYesu nɔviŋutsuwo ƒe dzimaxɔse\n7 Emegbe la, Yesu trɔ yi Galilea nutome, henɔ tsatsam le kɔƒewo me. Medi\nbena yeaɖo Yudea ya kura o, elabena Yudatɔwo nɔ nugbe ɖom ɖe eŋu le afi ma be\nyewoawui. 2 Azɔ Yudatɔwo ƒe ŋkekenyui vevi aɖe ɖo edzi. Woyɔa ŋkeke sia be\nAgbadɔmeŋkekenyui. 3 Esi ŋkekea te tu aƒe ta la, Yesu nɔviŋutsuwo va ƒoe ɖe enu\nbe neyi Yudea ne wòaɖu ŋkekenyuia le afi ma.\nNɔviawo gblɔ nɛ be, “Míedi be nayi Yudea elabena amewo le afi ma fũ si ate\nŋu akpɔ wò nukunuwɔwɔwo. 4 Ame si dina be yeazu ame ŋkuta la mewɔa nu le\nbebeme o. Eya ta esi nèle nu siawo wɔm la, ele be nàdo ɖe gaglãgbe ne xexeame\nnakpɔ wò. 5 Nɔviawo gblɔ esia elebena woawo ŋutɔ gɔ̃ hã mexɔ edzi se o.\n6 Yesu ɖo eŋu na wo bena, “Miawo la, mievo eye miekpɔ mɔ ayi teƒe sia eye\nnya aɖeke madzɔ o, ke nye la, ɣeyiɣi sia menye ɣeyiɣi nyuitɔ nam be mayi o. 7\nMiawo la, xexeametɔwo melé fu mi o, ke nye la wolé fum vevie elabena mehe nya\n26\nɖe wo ŋu ɖe woƒe nu vɔ̃ kple nu madzemadze wɔwɔ ta. 8 Mido ŋgɔ mianɔ yiyim faa.\nNe ɣeyiɣi nyuitɔ ɖo nam ko la nye hã madze mia yome.” 9 Ale Yesu tsi Galilea le\nŋkeke mawo me.\nYesu yi agbadɔmeŋkekenyui ɖuƒe\n10 Esi Yesu nɔviŋutsuwo dzo vɔ megbe la, eya hã yi ŋkekenyuia ɖuƒe. Ke eyi le\nbebeme be amewo nagakpɔ ye o. 11 Yudatɔwo ƒe amegãwo dii vevie le azã la ɖuƒe\neye wonɔ eta biam se le amewo gbɔ. 12 Ame geɖewo nɔ nu ƒom le eŋu le teƒea.\nAme aɖewo gblɔ be, “Enye ame deŋgɔ wɔnuku aɖe.” Ke ame bubuwo hã gblɔ be,\n“Alakpatɔe wònye le amewo flum le yiyim.” 13 Ke dzideƒo menɔ ame siwo nɔ\nekafum la si be woaƒo nu tso eŋu le dutoƒo o, elabena wonɔ vɔvɔ̃m be Yudatɔwo ƒe\namegãwo ava he to na yewo.\n14 Esi ŋkekenyui la ƒe afa nu yi la, Yesu yi ɖe gbedoxɔ la me eye wòde asi\nnufiafia amewo me. 15 Ewɔ nuku na Yudatɔwo ƒe amegãwo ŋutɔ esi wose nu siwo\ngblɔ wònɔ le gbedoxɔ la me. Wobia wo nɔewo be, “Ale ke wɔ ame sia nya nu siawo\nnyuie ale, togbɔ be mede miaƒe suku aɖeke kpɔ o?”\n16 Yesu gblɔ na wo bena, “Nye la, nyemele nu siwo tso nye ŋutɔ nye susu\nme la fiam o, ke boŋ Mawu si ɖom ɖa le ƒe susuwo fiam mele. 17 Nenye be mia\ndometɔ aɖe ɖoe kplikpaa bena yeawɔ Mawu ƒe lɔlɔ̃nu la, akpɔe adze sii xoxo nenye\nbe nye nufiafia tso Mawu gbɔ loo alo enye nye ŋutɔ nye nyawo. 18 Ne ame aɖe le\nnu ƒom tso nu si eya ŋutɔ susu ŋuti la, ekema ele kafukafu dim na eɖokui tso amewo\ngbɔ. Ke ame si le didim bena yeade bubu ame si ɖoe ɖa ŋuti la, ame mae nye\nnyateƒetɔ kple nuteƒewɔla. 19 Mia dometɔ aɖeke mewɔa Mose ƒe sewo dzi o, ke nu\n27\nka tae wòle be miatsɔ nya ɖe ŋunye bena meda le eƒe sewo dzi. Eye nu ka tae wòle\nbe miawum ɖe esia ta?”\n20 Ameawo ɖo eŋu nɛ be, “Wò la, gbɔgbɔ vɔ̃ le mewò! Ame kae le didim be\nyeawu wò?”\n21 Yesu gblɔ na wo bena, “Nukunu ɖeka pɛ ko mewɔ eye mi katã miaƒe mo\nwɔ yaa. 22 Ke Mose de se na mi be miatso aʋa eye mietsoa aʋa na mia viwo le\nSabat ŋkekea gɔ̃ hã dzi. Ke, menye Mosee to aʋatsotso vɛ o ke boŋ edzɔ tso fofoawo\ndzi le blema. 23 Azɔ la nenye be woate ŋu atso aʋa ne ɖevi le Sabat dzi ale be\nwomada le Mose ƒe se dzi o la, nu ka ŋuti miele dziku dom ɖe ŋunye be meda gbe le\nameti blibo la ŋu le Sabat dzi? 24 Migadrɔ̃ ʋɔnu ɖe dzedzeme nu o ke boŋ midrɔ̃\nʋɔnu ɖe dzɔdzenyenye nu.”\nAme siae nye Kristo la?\n25 Yerusalemtɔ aɖe siwo nɔ afi ma la gblɔ na wo nɔewo be, “Alo menye ame si dim\ndumemegãwo le be yewoawu lae nye esia oa? 26 Ame la nye esi le afii le mawunya\ngblɔm le dutoƒo gake ame aɖeke mebia nya aɖekee o. ɖe míaƒe dumemegãwo xɔe se\nmlɔeba be eyae nye Mesia alo Amegbetɔ Vi la vavã? 27 Ame bubuwo hã nɔ\ngbɔgblɔm be ame sia mate ŋu anye Kristo la o, elabena míenya afi si wodzii le, evɔ\nnenye be Kristo ŋutɔ ava la, ɖe ko wòado ko kpoyi, ame aɖeke manya afi si wòtso\no.”\n28 Yesu nya nu sia nu si gblɔm wonɔ eya ta esi wònɔ mawunya gblɔm le\ngbedoxɔ la me la, egblɔ bena, “Miawo la, mienyam eye mienya afi si wodzim le ke\nmagblɔ na mi bena, ame si mienya o lae dɔm ɖa, eye ame siae nye Nyateƒe la. 29\n28\nNye la menyae elabena nye kplie li hafi wòdɔm ɖe mia gbɔ.”\n30 Le Yesu ƒe nya siawo ta la, Yudatɔwo ƒe amegãwo di be yewoalée, gake\name aɖeke mete ŋu te ɖe eŋu hafi ayi elé ge o, elabena Mawu ƒe ɣeyiɣi si wòɖo la\nmede haɖe o.\n31 Ame geɖe siwo nɔ gbedoxɔ la me la xɔ edzi se eye wogblɔ be, “Nukunu\nkawoe miele mɔ kpɔm be ne Mesia la ava va la, awɔ esi ame sia mewɔ o?”\nWodɔ asrafowo ɖa be woalé Yesu\n32 Esi Farisitɔwo se nya siawo le amewo nu la, wo kple Osɔfogãwo dɔ\ngbedoxɔmesrafowo ɖa bena woayi aɖalé Yesu. 33 Gake Yesu gblɔ be, “Ele be\nmaganɔ mia gbɔ vie hafi matrɔ agayi ame si dɔm ɖa gbɔ. 34 Miadim, ke miakpɔm o,\neye miate ŋu ava afi si meyi hã o.”\n35 Yesu ƒe nya siawo na be Yudatɔwo ƒe amegãwo tɔtɔ. Wobia wo nɔewo be,\n“Afi kae wòle ɖoɖo wɔm bena yeadzo ayi? ɖewohῖ edi be yeayi aɖagblɔ mawunya\nna Yudatɔ siwo le anyigba vovovowo dzi alo be yeayi trɔ̃subɔlawo ƒe anyigba dzi\naɖagblɔ mawunya na wo le afi ma.” 36 Wogabia hã be, “Nu ka tututue wòwɔnɛ be,\n‘Miadim ke miakpɔm o, eye miate ŋu ava afi si mayi hã o.’ ”\nAgbetsi la ƒe tɔsisiwo\n37 Le agbadɔmeŋkekenyuia ƒe ŋkeke mamlɛtɔ dzi la, Yesu do ɣli gblɔ na ameha la\nbe, “Nenye be tsikɔ le mia dometɔ aɖe wum la, neva gbɔnye wòava no tsi faa. 38\nElabena, mawunya gblɔ bena, “Ame si xɔ dzinye se la, tɔsisi si me agbetsi le la anɔ\ndzidzim tso eya ma me ke.” 39 Yesu nɔ nu ƒom tso Gbɔgbɔ Kɔkɔe la ŋuti elabena\n29\nwoana Gbɔgbɔ Kɔkɔe la ame sia ame si xɔ edzi se. Ke womena Gbɔgbɔ Kɔkɔe haɖe\no elabena womekɔ Yesu ŋuti haɖe o.\nMama ɖo ameawo dome\n40 Esi amehawo se nya si wògblɔ la, ɖewo gblɔ be, “Le nyateƒe me la, ame siae nye\nnyagblɔɖila si ava do ŋgɔ na Mesia la.” 41 Ame bubu aɖewo be, “Eyae nye Kristo\nla”. Ke ame bubu aɖewo le biabiam be, “ɖe Kristo ate ŋu atso Galilea mahã? 42 ɖe\nmawunya megblɔ be Kristo la atso David ƒe ƒome kple Betlehem, du si me David nɔ\nla me oa?” 43 Ale mama ɖo ameawo dome tso ame si tututu Yesu nye la ŋuti. 44\nAme aɖewo di vevie be yewoalée gake wo dometɔ aɖeke medo dzi ka asi eŋu o.\nYudatɔwo kplɔlawo ƒe dzimaxɔse\n45 Asrafo siwo Osɔfogãwo kple Farisitɔwo ɖo ɖa be woayi aɖalé Yesu la trɔ gbɔ va\nasi ƒuƒlu. Ameawo bia wo bena, “Nu ka tae mielé ŋutsua vɛ o.”\n46 Ke asrafoawo ɖo eŋu na wo be, “Nya geɖe siwo ŋutsu sia gblɔ la sɔ tome\nna mi ŋutɔ. Le anukware me la míese nya deto sia tɔgbi kpɔ o.”\n47 Faristitɔawo ɖu fewu le asrafoawo ŋu gblɔ be, “Ke ɖe ŋutsu sia flu miawo\nhã xoxoa? 48 Miekpɔ dumemegã aɖe alo Farisitɔ aɖe wòxɔ ame sia dzi sea? 49\nAmeha gã sia, si mele naneke nyam o la, koe xɔ edzi se ke nu kae wonya tso nu sia\nŋuti. Fiƒode ava ame siawo dzi kokoko!”\n50 Ke Nikodemo si nye ameawo dometɔ ɖeka, ame si hã va Yesu gbɔ le zã\nme la tsi tre hebia etɔwo bena, 51 “ɖe wòle se nu be woatso nya me hafi adrɔ̃ ʋɔnu\name aɖea?”\n30\n52 Woɖo eŋu nɛ be, “Wò hã Galileatɔe nènyea? Wò ŋutɔ dzro mawunya la\nme eye nàkpɔ ŋuɖoɖo na ɖokuiwò. Le nyateƒe me la nyagblɔɖila aɖeke matso\nGalilea o!” 53 Ale takpekpea kaka eye ame sia ame dzo yi aƒe me.\nNyɔnu si wolé le ahasiwɔwɔ me\n8 Yesu trɔ dzo yi Amito la dzi. 2 Gake esi ŋu ke ko la egatrɔ va gbedoxɔ la me.\nAmeha gã aɖe gaƒo zi ɖe eŋu, eye wobɔbɔ nɔ anyi hefia nu wo. 3 Esi wònɔ nu ƒom\nla, Yudatɔwo ƒe dumemegãwo kple Faristitɔwo kplɔ nyɔnu aɖe si wolé asiasii, wònɔ\nahasi wɔm la vɛ eye wokplɔe da ɖe ameawo titina.\n4 Azɔ wogblɔ na Yesu be, “Nufiala, míelé nyɔnu sia, asiasii wònɔ ahasi wɔm.\n5 Mose ƒe se gblɔ bena, ne wolé ame aɖe alea la, ele be woawui. Ale ke nèkpɔ tso\nnya sia ŋu?”\n6 Ame siawo bia biabia sia Yesu be yewoatsɔ atre mɔ nɛ ale be ne wògblɔ\nnya aɖe ko la, yewoatsɔ nya ɖe eŋu. Ke ɖe ko Yesu bɔbɔ ta tsɔ eƒe asibidɛ ŋlɔ nui ɖe\nanyigba. 7 Ameawo ganɔ fu ɖem nɛ kokoko be neɖo nya la ŋu na yewo, eya ta efɔ\nkɔ dzi gblɔ na wo be, “Enyo, miƒu kpe nyɔnu sia ne woaku, gake ame si ŋu nu vɔ̃\naɖeke mele o la netre kpea ƒuƒui.”\n8 Esi Yesu gblɔ nya siawo vɔ ko la, ebɔbɔ ta eye wogade asi nua ŋɔŋlɔ me ɖe\nanyigba. 9 Esi wose esia la, wode asi bubu me ɖekaɖeka, tso tsitsitɔ dzi va se ɖe\nesime wo katã wodzo negbe Yesu kple nyɔnua kple ameha la koe susɔ.\n10 Yesu fɔ ta dzi bia nyɔnua be, “Afi ka ame siwo tsɔ nya ɖe ŋuwò la le? Wo\ndometɔ ɖeka hɔ̃ hã meƒu kpe wò oa?”\n11 Nyɔnua ɖo eŋu nɛ be, “Meɖe kuku, oa.” Yesu gblɔ nɛ be, “Nye hã\n31\nnyemebu fɔ wò o, heyi eye tso esia dzi la mègawɔ nu vɔ̃ azɔ o.”\nYesue nye xexeame ƒe Kekeli\n12 Yesu gaƒo nu na ameawo eye wògblɔ be, “Nyee nye xexeame ƒe Kekeli la. Eya ta\nne ame aɖe dze yonyeme la mazɔ viviti me o, elabena agbe ƒe kekeli la aklẽ ɖe eƒe\nmɔ dzi.”\n13 Farisitɔ siwo nɔ afi ma la ɖo eŋu nɛ be, “Wò la, ɖokuiwò ko dom nèle ɖe\ndzi. Wò ɖaseɖiɖiwo nye alakpa sɔŋ ko.”\n14 Yesu ɖo eŋu na wo be, “Togbɔ be mele ɖase ɖim le ɖokuinye ŋu hã la,\nnye ɖaseɖiɖi la nye nyateƒe. Elabena nye la menya afi si metso kple afi si meyina, ke\nmiawo la mienya afi si metso alo afi si meyina o. 15 Miawo la miedrɔ̃a ʋɔnu le\namegbetɔwo ƒe nugɔmesese nu. Nye la nyemele ʋɔnu drɔ̃m ame aɖeke o 16 gake ne\nmedrɔ̃ ʋɔnu la, anye ʋɔnudɔdrɔ̃ dzɔdzɔe le go sia go me, elabena nye kple Fofo si\ndɔm ɖa lae le edrɔ̃ ge. 17 Miaƒe see gblɔ be, ne ame eve ƒe ɖaseɖiɖi le nya aɖe ŋu sɔ\nko la, woaxɔe be nyateƒe. 18 Nenema ke nye kple fofonye hã ƒe ɖaseɖiɖi le ɖeka,\neya ta nye nyawo nye nyateƒe.”\n19 Ameawo biae be, “Afi kae fofowòa le?” Yesu ɖo eŋu na wo be, “Miawo\nla mienya ame si menye o, eya ta mienya ame si nye Fofonye hã o. Ne ɖe mienyam\nla, anye ne mienya Fofonye hã.” 20 Togbɔ be Yesu gblɔ nya siawo le gbedoxɔ la ƒe\ngadzraɖoƒe hã la, ame aɖeke mete kpɔ be yealée o elabena eƒe ɣeyiɣi la meɖo haɖe\no.\nAfi si yim mele la, miate ŋu ava o\n32\n21 Yesu gagblɔ na wo hã be, “Nye la mele dzodzo ge, miadim gake miakpɔm o,\nmiaku ɖe miaƒe nu vɔ̃wo me, eye afi si meyina hã la miate ŋu ava o.”\n22 Yudatɔwo bia be, “Ame sia ɖe, ɖe wòle susu wɔm be yeawu ye ɖokuia?\nNu ka tututue wòwɔnɛ esi wògblɔ be, ‘Miawo la miate ŋu ava afi si nye la meyina\no.’?”\n23 Yesu ɖo eŋu na wo be, “Miawo la, anyigba sia dzie mietso, ke nye la\ndziƒoe metso. Miawo la, xexe sia me tɔwoe mienye ke nye la, nyemetso xexe sia me\no. 24 Esia tae megblɔ na mi be miaku ɖe miaƒe nu vɔ̃wo me. Le nyateƒe me ne\nmiexɔ dzinye se be nyee nye ame si le vava ge o la, miaku ɖe miaƒe nu vɔ̃wo me.”\n25 Ameawo gabia be, “Gblɔ ame si tututu nènye la na mi.”\nYesu ɖo eŋu na wo be, “Megblɔ ame si menye la tso gɔmedzedzea me ke. 26\nNye la nu geɖewo li mate ŋu agblɔ tso mia ŋuti eye mate ŋu adrɔ̃ ʋɔnu mi ɖe wo ta\ngake nyemawɔ esia o, elabene ame si dɔm ɖa la eyae nye nyateƒetɔ la, eye nu siwo\nmese tso egbɔ lae megblɔna na xexeame.” 27 Ke va se ɖe fifi hã la, ameawo mese\nnu si gblɔm wònɔ na wo le Fofo la ŋuti gɔme kpɔ o.\n28 Ale Yesu gagblɔ na wo be, “Le nye ku kple tsitretsitsi vɔ megbe hafi\nmiakpɔe adze sii be nyee nye Mesia la, eye nya siwo katã menɔ gbɔgblɔm na mi la\nmenye nye ŋutɔ nye nya kpakpawo o, ke boŋ wonye nya siwo Fofo la fiam be\nmagblɔ. 29 Eya ame si dɔm ɖa la li kplim ɖaa, medzo le gbɔnye o, elabena mewɔa\neƒe didi ko dzi ɖaa.” 30 Esi wònɔ nu ƒom la ame geɖewo xɔ edzi se.\nNyateƒe la awɔ mi ablɔɖeviwoe\n31 Yesu gblɔ na Yudatɔ siwo xɔ edzi se la bena “Ne mielé nye nufiafiawo me ɖe asi\n33\nla, ekema mianye nye nusrɔ̃la vavãwo. 32 Miadze si nyateƒe la hã, eye nyateƒe la\nawɔ mi ablɔɖeviwoe.”\n33 Ameawo ɖo eŋu nɛ be, “Miawo la Abraham ƒe dzidzimeviwoe mienye eye\nmienye kluviwo na ame aɖeke kpɔ le anyigba sia dzi o. Eya ta nu kae nèwɔnɛ esi\nnègblɔ bena, ‘Miazu ablɔɖeviwo’?”\n34 Yesu gagblɔ na wo be, “Mele gbe tem ɖe edzi na mi be ame sia ame si\nwɔa nu vɔ̃ la nye nu vɔ̃ ƒe kluvi. 35 Kluviwo la, gomekpɔkpɔ aɖeke meli na wo o,\ngake gomekpɔkpɔ li na aƒea tɔ ƒe vi la ya. 36 Eya ta nenye be Vi la na miekpɔ\nablɔɖe la, ekema miezu ablɔɖeviwo vavã. 37 Menyae bena Abraham ƒe\ndzidzimeviwoe mienye, gake mi ame aɖewo miedi be yewoawum elabena nye\nnyawo mesɔ tome na mi o. 38 Nu siwo gblɔm mele na mi lae nye esiwo teƒe mekpɔ\nesi menɔ Fofonye gbɔ. Gake miawo la, miele mia fofo ƒe gbedzi wɔm.”\nMiawoe nye gbɔgbɔ vɔ̃ viwo\n39 Ameawo gaɖo eŋu nɛ be, “Mía fofoe nye Abraham.”\nYesu ɖo eŋu na wo be, “Gbeɖe! Abraham menye mia fofo o, ne mia fofoe\nwònye la, anye ne miadze kpɔɖeŋu nyui si wògblẽ ɖi na mi la yome. 40 Ke miawo la\nmiele agbagba dzem be yewoawum elabena mele nyateƒe si tso Mawu gbɔ la gblɔm\nna mi. Abraham mewɔ nu siawo ƒomevi aɖeke o. 41 Le nyateƒe me ne miewɔ alea\nla, mia fofo ƒe afɔtoƒe tututu ko tom miele.”\nWoɖo eŋu nɛ be, “Míawo la, menye ahasie mía dzilawo wɔ hafi dzi mí o.\nFofo ɖeka koe li na mí le nyateƒe la me eye ayae nye Mawu ŋutɔ.” 42 Yesu gblɔ na\nwo be, “ɖe miaƒe nya sia le eme la, anye ne mialɔ̃m, elabena Mawu gbɔe metso hafi\n34\nva mia gbɔ. Nyemeva le ɖokuinye si o ke boŋ Mawue ɖom ɖa. 43 Nu ka tae miate\nŋu ase nya si gblɔm mele na mi la gɔme o? Miesea nu gɔme o, elabena wogbe na mi\nbe miagaɖo tom o. 44 Miawo la Satana viwoe mienye eya tae mielɔ̃a nu vɔ̃ɖi siwo\nwowɔna la wɔwɔ. Amewulae wònye tso gɔmedzedzea ke eye melɔ̃a nu si nye\nnyateƒe o. Nyateƒe kui ɖeka pɛ hã mele eme o. Alakpadada hã la, meʋaa dzi nɛ o,\nelabena eyae nye alakpatɔwo fofo. 45 Eya ta ne mele nyateƒe la gblɔm na mi hã la,\nɖe ko wòɖia alakpa le miaƒe towo me ale miexɔa edzi sena o.\n46 “Mia dometɔ kae le afi sia si ate ŋu atɔ asi nu vɔ̃ ɖeka pɛ si mewɔ kpɔ la\ndzi? Ame aɖeke o. Ke nu ka tae ne mele nyateƒea gblɔm na mi la miexɔnɛ sena o. 47\nAme si Fofoe nye Mawu la, ɖoa to eƒe nyawo dzidzɔtɔe. Gake esi miawo mielɔ̃a\ntoɖoɖo Mawu ƒe nyawo o ta la, efia be mienye viawo o.”\nMenɔ anyi hafi Abraham va dzɔ\n48 Yudatɔwo ƒe dumemegãwo gblɔ na Yesu dzikutɔe be, “ɖe menye nyateƒe wònye\nmiegblɔ be, Samariatɔ si me gbɔgbɔ vɔ̃ le lae nènye oa?”\n49 Yesu ɖo eŋu na wo be, “Gbeɖe! Gbɔgbɔ vɔ̃ aɖeke mele menye o. Elabena\nnye la medea bubu Fofonye ŋu, ke miawo la miele vlo domem. 50 Togbɔ be menye\nnye didi be makɔ ɖokuinye ɖe dzi o hã la, Mawu ŋutɔ dom ɖe dzi xoxo eye wòle\nʋɔnu drɔ̃ ge ame siwo katã gbe nu le gbɔnye. 51 Mele egblɔm na mi kple kakaɖedzi\nbe, ame sia ame si ɖoa tom la, mele kuku ge akpɔ o.”\n52 Yudatɔwo ƒe dumemegãwo gagblɔ nɛ be, “Azɔ mieka ɖe edzi be gbɔgbɔ\nvɔ̃ aɖe le mewò vavã, elabena Abraham kura kple nyagblɔɖila gã siwo nɔ anyi kpɔ la\nku, ke wò la, èle gbɔgblɔm na mi fifia be ame si xɔ ye dzi se la maku gbeɖe o. 53\n35\nɖe nèle gbɔgblɔm be yede ŋgɔ wu mía fofo Abraham si kua? Eye ɖe nèle gbɔgblɔm\nhã be yede ŋgɔ wu nyagblɔɖila siwo ku va yia? Ame ka koŋ nèbuna be yenye?”\n54 Yesu ɖo eŋu na wo be, “Nenye nye ŋutɔe le ɖokuinye kafum la, ekema\nnye kafukafu la menye naneke o, ke Fofonye, si miawo hã miebe enye yewo ƒe\nMawu lae le kafuyem. 55 Nye la menya Fofo la, ke miawo la mienyae o. Ne megblɔ\nbe nyemenyae o la, ekema menye alakpatɔ abe miawo ke ene. Enye nyateƒe be\nmenyae eye meɖoa toe le nuwo katã me. 56 Esi mia fofo Abraham nya be megbɔna\nla dzi dzɔe eye eƒe dzidzɔ de blibo esi wòkpɔ ŋkekea.”\n57 Yudatɔwo gabiae be, “Wò ame si mexɔ ƒe blaatɔ̃ ŋutɔ gɔ̃ hã haɖe o lae le\ngbɔgblɔm be yekpɔ Abraham mahã?”\n58 Yesu ɖo eŋu na wo be, “Nyateƒe matrɔmatrɔ lae nye be, nye la meli\nxoxoxo hafi Abraham va dzɔ ɖe xexeame nyitsɔ gɔ̃ hã.”\n59 Esi wògblɔ esia vɔ ko la, Yudatɔwo ƒe dumemegãwo fɔ kpe be yewoaƒui.\nGake Yesu ɣla eɖokui eye wòdo go le gbedoxɔ la me.\nYesu yɔ dɔ ŋutsu aɖe si nye ŋkuagbãtɔ tsɔ dzidzime\n9 Esi Yesu nɔ tsa ɖim la, ekpɔ ŋutsu aɖe si nye ŋkuagbãtɔ tso dzidzime ke. 2\nNusrɔ̃lawo bia Yesu be, “Nufiala, nu ka tae wodzi ame sia ŋkuagbãtɔe? Eya ŋutɔ ƒe\nnu vɔ̃e wɔe be wòle alea loo alo eƒe dzilawo ƒe nu vɔ̃woea?”\n3 Yesu ɖo eŋu na wo be, “Menye wo dometɔ aɖeke ƒe nu vɔ̃e na be ame sia\nƒe ŋku gbã o. Wodzii nenema be woatsɔ aɖe Mawu ƒe ŋusẽ afia. 4 Ele nam be mawɔ\ndɔ siwo ame si dɔm ɖa la nam kaba, elabena esusɔ vie ko zã nado eye ame aɖeke\n36\nmagate ŋu awɔ dɔ o. 5 Gake zi ale si mele xexeame la nyee nye xexeame ƒe Kekeli\nla.”\n6 Le esia megbe la Yesu ɖe ta ɖe anyigba eye wòwɔ ba vi aɖe ɖe asi hesisi ɖe\nŋkuagbãtɔ la ƒe ŋkuwo dzi. 7 Azɔ egblɔ nɛ be, “Yi nàle tsi le Siloam Ta la me.”\nSiloam gɔmee nye, “Wodɔe ɖa.” Ŋkuagbãtɔ la tso kpla eye wòdze mɔ yi ɖawɔ abe\nale si Yesu gblɔ nɛ la ene, eye enumake eƒe ŋkuwo ʋu nyuie wònɔ nu kpɔm.\n8 Ŋutsu sia ƒe aƒelikawo kple ame siwo katã nyae tsã be nubialae wònye la,\nbia wo nɔewo be, “Alo ɖe menye ŋkuagbãtɔ ma si nɔ nu biam lae nye esia oa?”\n9 Ame aɖewo be eyae eye ɖewo hã be menye eyae o, ɖe ko wòɖii. Ke ŋutsua\nŋutɔ gblɔ be, “Nye tututue.”\n10 Ameawo biae be, “Ke ale ke wɔ hafi wò ŋkuawo ʋu?”\n11 Ŋutsua gblɔ na wo be, “Ŋutsu aɖe si woyɔna be Yesu lae nya anyi vi aɖe\ntsɔ sisi ɖe nye ŋkuwo dzi hegblɔ nam be mayi aɖale tsi le Siloam Ta la me. Mewɔ\nesia ale nye ŋkuwo ʋu eye mede asi nukpɔkpɔ me.”\n12 Ameawo gabiae be, “Afi ka amea le?” Eɖo eŋu na wo be, “Nyemenya o.”\nFarisitɔwo ku nya me tsɔ dɔyɔyɔ la ŋu\n13 Ale ameawo kplɔ ŋutsua yi ɖe Farisitɔwo gbɔe. 14 Nya siawo katã dzɔ le Sabat\nŋkeke la dzi. 15 Farisitɔ siwo gbɔ wokplɔ ŋutsua vɛ la biae be wòagblɔ nu si va eme\nla na yewo. Ale wògblɔ ale si Yesu tsɔ ba sisi ɖe eƒe ŋkuwo dzi, eye esi wòyi ɖale\ntsi ko la eƒe ŋkuwo ʋu eye wòde asi nukpɔkpɔ me la na wo. 16 Farisitɔawo dometɔ\naɖewo gblɔ be, “Nenye be Yesu sia do dzi da gbe le ame ŋu le Sabat ŋkeke dzi la,\nekema menye Mawue dɔe ɖa o.”\n37\n17 Faristɔawo gatrɔ ɖe ame si woʋu ŋku na la gbɔ hebiae be, “Wò ŋutɔ ɖe ale\nkee nye wò susu le ame si ʋu ŋku na wò la ŋu,? Ame ka ƒomevi nèbu be enye?”\nŊutsua ɖo eŋu na wo bena, “Le nye nukpɔkpɔ nu la, enye nyagblɔɖila aɖe si\nMawu dɔ ɖo ɖa.”\n18 Yudatɔwo ƒe dumemegãwo gbe be yewomaxɔe ase be ŋutsua nye\nŋkuagbatɔ tsã o, va se ɖe esime woyɔ edzilawo vɛ, eye 19 wobia wo be, “Mia vie\nnye ame sia? Ŋkuagbãtɔe wònye hafi miedzia? Nenye be ele eme nenema ɖe ale ke\nwɔ wòle nu kpɔm fifia?”\n20 Edzilawo ɖo eŋu be, “Vavã mia vie nye ɖekakpuia, eye ele eme hã be\nŋkuagbãtɔe míedzii, 21 gake míenya nu si va dzɔ hafi eƒe ŋkuwo ʋu o, eye míenya\name si wɔe be eƒe ŋkuwo ʋu hã o. Mía via ŋutɔ hã tsi aƒo nu aɖe eɖokui nu eya ta\ntaflatse, mibia gbee!”\n22 Ŋutsua dzilawo gblɔ esiawo le vɔvɔ̃ na Yudatɔwo ta, elabena Yudatɔwo\nɖoe da ɖi xoxoxo be ame si agblɔ be eyae nye Kristo la la woaɖe nenem me ma le\nyewoƒe hame. 23 Le esia ta dzilawo gblɔ be, “Etsi, mibia eya ŋutɔ.”\n24 Ale Farisitɔawo gayɔ ŋutsu si ƒe ŋkuwo gbã kpɔ la zi evelia eye wogblɔ nɛ\nbe, “Kpɔ ɖa, Mawue wòle be nàkafu, ke menye Yesu o, elabena Yesu la míenya be\name vɔ̃ɖie wònye.”\n25 Ŋutsua ɖo eŋu na wo be, “Yesu ɖanye ame vɔ̃ɖi o, eɖanye ame nyui o,\nnyemenya o. Nu ɖeka si ko menyae nye be, tsã la, menye ŋkuagbãtɔ, ke azɔ la, mele\nnu kpɔm!”\n26 Ameawo gabiae ake be, “Nu kae wòwɔ? Ale ke tututue wòwɔ hafi da gbe\nle ŋuwò?”\n38\n27 Ŋutsua do ɣli gblɔ na wo be, “Kpɔ ɖa, megblɔ nya sia na mi zi ɖeka xoxo.\nAlo miesee oa? Nu ka ta miedi be magagblɔ nu si dzɔ la na mi ake? Alo miawo hã\nɖe miedi be yewoazu eƒe nusrɔ̃lawoa?”\n28 Nya siawo na be Farisitɔawo dzu ŋutsua eye wogblɔ nɛ be, “Wò la, eƒe\nnusrɔ̃lae nènye, ke miawo la, Mose ƒe nusrɔ̃lawoe mianye. 29 Mienyae bena Mawu\nƒo nu na Mose, ke ame sia la mienya naneke tso eŋu o.”\n30 Ŋutsua gate kpɔ ɖo nya sia hã ŋu na wo bena, “Ewɔ nuku ŋutɔ be miegblɔ\nbe yewomenya afi si ame sia tso o, evɔ wòte ŋu ʋu nye ŋkuwo. 31 Le nyateƒe me la,\nMawu meɖoa to ame vɔ̃ɖiwo o, ke boŋ ame siwo subɔnɛ eye wowɔa eƒe lɔlɔ̃nu. 32\nTso xexeame ƒe gɔmedzedzea ke la womese kpɔ be ame aɖe ʋu ŋku na ame si wodzi\nŋkuagbãtɔe kpɔ o, 33 ne menye Mawu gbɔe ame sia tso o la, mate ŋu awɔ nenem nu\nsia o.”\n34 Ameawo do ɣli ɖe ŋutsua ta gblɔ be, “Wò si wodzi ɖe nu vɔ̃ mee be\nyeafia nu mía?” Ale wonyae do goe.\nŊkuagbãtɔnyenye le gbɔgbɔ me\n35 Yesu se be wonya ŋutsu sia eya ta edii va ke ɖe eŋu eye wobiae be, “Èxɔ Mesia\nalo Mawu Vi la dzi sea?”\n36 Ŋutsua ɖo eŋu nɛ be, “Aƒetɔ, ame kae? Gblɔe nam elabena medi be\nmadze sii.”\n37 Yesu ɖo eŋu nɛ be, “Ame si nèkpɔ va yi eye wògale nu ƒom na wò fifia\nlae.”\n38 Ŋutsua do ɣli be, “Nye Aƒetɔ, mexɔe se!” Ale wòdze klo hesubɔ Yesu.\n39\n39 Yesu gblɔ nɛ be, “Nye la ɖe meva xexeame bena maʋu ŋku na ame siwo\nƒe gbɔgbɔmeŋkuwo gbã eye mafia ame siwo bu be yewole nu kpɔm la be woƒe\nŋkuwo gbã.”\n40 Farisitɔ siwo nɔ afi ma la biae be, “ɖe nèle gbɔgblɔm be míaƒe ŋkuwo\ngbã?”\n41 Yesu ɖo eŋu na wo be, “Ne ɖe mielɔ̃ be yewonye ŋkuagbãtɔwo la, anye ne\nfɔɖiɖi aɖeke manɔ mia ŋu o. Gake esi miebe yewole nu kpɔm ko la, miaƒe nu vɔ̃wo\nazu agba ɖe mia dzi.”\nLododo tso alẽkpo la ŋu\n10 “Nyateƒe wònye mele gbɔgblɔm na mi be ame si megena ɖe alẽkpoa me to\nagboa nu o, ke boŋ wòyina ɖaliana to afi bubu hafi gena ɖe eme la, eyae nye fiafitɔ\nkple adzodala. 2 Ke ame si to agboa nu gena ɖe eme la eyae nye alẽawo ƒe kplɔla. 3\nAgbonudzɔla ʋua agbo la na eya amea eye alẽawo ɖoa to eƒe gbe. Eyɔa eƒe alẽwo\nkple ŋkɔ eye wòkplɔa wo doa goe. 4 Edzea ŋgɔ na alẽawo eye wokplɔnɛ ɖo elabena\nwodea dzesi eƒe gbe. 5 Womadze ame tutɔ yome o ke boŋ woasi le egbɔ elebena\nwomede dzesi eƒe gbe o.” 6 Yesu do lo sia na wo gake womese nu si gblɔm wòle na\nwo la gɔme o.\nYesue nye alẽkplɔla nyui la\n7 Eya ta Yesu gagblɔ na wo be, “Mele egblɔm na mi le nyateƒe me be, nyee nye\nagbo na alẽawo. 8 Eye ame siwo katã va do ŋgɔ nam la, alẽawo meɖo to wo o,\nelabena fiafitɔwo kple adzodalawoe wonye. 9 Esi wònye be nyee nye Agboa\n40\nta la, ame siwo katã to Agboa nu la akpɔ ɖeɖe. Woado go ayi aɖaɖu gbe damawo\neye woagagbɔ va to Agbo la nu age ɖe alẽkpoa me. 10 Fiafitɔ la ƒe taɖodzinue nye\nbe yeafi fi, awu ame, agblẽ nu. Ke nye ya ɖe meva be mana agbe si de blibo amewo.\n11 “Nyee nye Alẽkplɔla Nyui la, elabena, metsɔ nye agbe na ɖe alẽawo ta. 12\nKe apavi si woxɔ be wòakpɔ alẽawo dzi la meléa be na wo o. Ne ekpɔ amegaxi\nwògbɔna la, esina elabena alẽawo menye etɔ o. Ale amegãxi la dzea alẽawo dzi\nhevuvua ɖewo, eye mamlɛawo kakana gbe. 13 Apavi la sina elabena ɖe ko wodɔe be\nwòakpɔ alẽawo dzi ke eƒe dzi meku ɖe wo ŋu o.\n14 “Nyee nye Alẽkplɔla Nyui la. Menya nye alẽwo eye nye alẽwo hã nyam,\n15 abe ale si Fofonye nyam ene la, nenema kee nye hã menya Fofonyee, eye metsɔ\nnye agbe na ɖe alẽawo ta. 16 Alẽha bubuwo hã le asinye siwo wòle be makplɔ va\ngbɔnyee bena woase nye gbe, eye wo katã woanye alẽha ɖeka anɔ Kplɔla ɖeka te.\n17 “Fofo la lɔ̃m ŋutɔ elabena metsɔ nye agbe na ɖe amewo ta bena magaxɔe\nemegbe. Ame aɖeke mate ŋu aɖem ɖa ne nyemena mɔ o. 18 Nye ŋutɔe lɔ̃ tsɔ nye\nagbe na elabena ŋusẽ le asinye be matsɔ nye agbe ana eye ŋusẽ le asinye be\nmagaxɔe. Mɔnukpɔkpɔ siae Fofo la tsɔ nam.”\n19 Yesu ƒe nya siawo gahe mama de Yudatɔwo ƒe dumemegãwo dome\nelabena ame aɖewo xɔ eƒe nyawo dzi se eye ɖewo hã mexɔe se o. 20 Ame siwo\nmexɔe se o la gblɔ be, “Ame sia la gbɔgbɔ vɔ̃e le fu ɖem nɛ, ne menye nenema o la,\nekema ele tsu kum eya ta migaɖo toe o.”\n21 Ame bubuwo hã gblɔ be, “Ame sia ƒe nuƒo kple nuwɔnawo medze abe\name si gbɔgbɔ vɔ̃ le fu ɖem na la ene o. ɖe gbɔgbɔ vɔ̃ ate ŋu aʋu ŋku na ame siwo ƒe\nŋku gbã?”\n41\nYudatɔwo ƒe dzimaxɔse\n22 Tete gbedoxɔ Ŋutikɔkɔŋkekenyui ɖo le Yerusalem. Enye vuvɔŋɔlῖ, 23 eye Yesu\nnɔ gbedoxɔ la me nɔ zɔzɔm le teƒe si woyɔna be Salomo ƒe Akpata. 24 Yudatɔwo ƒo\nxlãe eye wogblɔ nɛ be, “ɣekayie nàna miatsi dzimaɖi se ɖo? Nenye wòe nye Kristo\nla, gblɔe na mi”\n25 Yesu ɖo eŋu na wo be, “Megblɔ ame si menye la na mi xoxo, gake\nmiexɔe se o. Nukunu siwo wɔm mele le fofonye ƒe ŋkɔ me la hã le ɖase ɖim le\nŋunye. 26 Gake miele exɔm se o elabena miele nye alẽhawo dome o. 27 Nye la,\nmenya nye alẽwo eye woawo hã dze si nye gbe, eye wodzea yonyeme. 28 Mena\nagbe mavɔ nye alẽawo ale be womatsrɔ̃ akpɔ o. Ame aɖeke hã mate ŋu axɔ wo le\nasinye akpasesẽtɔe o 29 elabena Fofonyee tsɔ wo nam eye Fofonyea sẽ wu ame sia\name. Ale ame aɖeke mate ŋu axɔ wo le esi sesẽtɔe o. 30 Mí kple Fofonye la ame\nɖekae míenye.”\n31 Esi Yesu gblɔ alea la, Yudatɔwo ƒe dumemegãwo tsɔ kpe be yewoaƒui.\n32 Gake Yesu gblɔ na wo be, “Mawu ŋutɔ ɖo nukunu siawo katã ɖi be mawɔ\nne amewo nakpɔ ɖeɖe. Ke dɔ nyui siawo dometɔ ka tae miedi be yewoawum ɖo?”\n33 Woɖo eŋu nɛ be, “Menye dɔ nyui siwo nèwɔ tae miedi be miawu wò o, ke\nboŋ busunya siwo gblɔm nèle la tae. Ale ke wò amegbetɔ nàtsɔ ɖokuiwò awɔ\nMawui?”\n34 Yesu ɖo eŋu na wo be, “ɖe womeŋlɔe ɖe miaƒe se la me be, ‘Megblɔe be\nmawuwo mienye’ oa? 35 Ne woyɔ mi be ‘mawuwo’ la, ame kawoe Mawu ƒe nya va\nna, eye womate ŋu da mawunya dzi o, 36 eye ale ke woabu tso ame si ŋu Fofo la kɔ\n42\nheɖoe ɖe xexeame? Ekema nu ka ta mietsɔ nya ɖe ŋunye be megblɔ busunya elabena\nmegblɔ be ‘Nyee nye Mawu Vi’? 37 Ne menye Mawu gbɔe nukunu siwo wɔm mele\nla tso o la, ekema migaxɔ dzinye se o. 38 Ne mele nukunuwo wɔm eye miexɔ dzinye\nse o hã la, mixɔ nukunuawo ya dzi se ale be to esia me la miadze sii be Fofo la le\nmenye eye nye hã mele eme.”\n39 Ameawo di be yewoagalée gake edo go eye wòdzo le wo gbɔ. 40 Etso\nYɔdan tɔsisi la yi egodo eye wòyi ɖanɔ afi si Yohanes nɔ tsi dem ta na amewo le tsã\nla. 41 Ame geɖewo dze eyome va afi sia hã. Ameawo gblɔ na wo nɔewo be,\n“Yohanes mewɔ nukunuwo o gake nya siwo katã wògblɔ ɖi tso ŋutsu sia ŋu la va\neme pɛpɛpɛ.” 42 Yesu ƒe nuwɔnawo ɖo kpe edzi na ameawo be, eyae nye Mesia la\nvavã eye woxɔ edzi se.\nLazaro ƒe ku\n11 Azɔ eva me be ŋutsu aɖe si woyɔna be Lazaro la dze dɔ, ame sia tso Betania,\nMaria kple Marta ƒe du me. 2 Maria si nɔvi, Lazaro, le dɔ lém lae nye Maria si kɔ\namiveve ɖe Yesu ƒe afɔwo ta eye wotutui kple eƒe taɖa. 3 Eya ta nɔvinyɔnu siawo dɔ\name ɖo ɖa Yesu gblɔ be, “Aƒetɔ, ame si nèlɔ̃ vevie la le dɔ lém.”\n4 Esi Yesu se gbedeasi sia la, egblɔ be, “Dɔléle sia menye kudɔe o ke boŋ to\neme la woakafu Mawu eye woakɔ Mawu Vi alo Mesia la ŋuti.”\n5 Yesu lɔ̃ Marta kple nɔvianyɔnu Maria kpakple Lazaro. 6 Gake esi wòse be\nLazaro le dɔ lém la, eganɔ afi si wòle la ŋkeke eve hafi wòdze mɔ. 7 Azɔ eyɔ eƒe\nnusrɔ̃lawo gblɔ na wo be, “Mina mígayi Yudea.”\n8 Nusrɔ̃lawo melɔ̃ ɖe nya sia dzi kura o. Wogblɔ nɛ bena, “Nufiala, nyitsɔ\n43\nlaa koe Yudatɔwo di be yewoawu wò le Yudea, nu ka ta nèdi be yeagayi afi ma?”\n9 Yesu ɖo eŋu na wo be, “Kekeli nɔa anyi gaƒoƒo wuieve le ŋkeke ɖeka me\neye le ɣeyiɣi siawo me la ame ate ŋu azɔ numaklimaklii elabena kekeli li be wòakpɔ\nnu. 10 Ke ne ame aɖe zɔ le zã me la, akli nu elabena viviti do.” 11 Yesu yi edzi be,\n“Mia xɔlɔ̃ Lazaro le alɔ̃ dɔm eya ta meyina be maɖanyɔe.”\n12 Nusrɔ̃lawo ɖo eŋu be, Aƒetɔ, ne ele alɔ̃ dɔm la ekema eƒe lãme le sesẽ ge.\n13 Yesu nɔ nu ƒom tso eƒe ku ŋuti, ke nusrɔ̃lawo ya bu be alɔ̃dɔdɔ ŋutɔ gblɔm wòle.\n14 Yesu ʋu eme na nusrɔ̃lawo be, “Lazaro ku. 15 Eye le miawo ta la, edzɔ\ndzi nam ŋutɔ be nyemenɔ afi ma o. Elabena to esia me la mana mɔnukpɔkpɔ mi ake\nbe miaxɔ dzinye ase. Mitso kpla ne míayi egbɔ.”\n16 Toma, si wogayɔna hã be, “Venɔvi” la gblɔ na nɔvia nusrɔ̃la mamlɛawo\nbe, “Mina míayi ale be míawo hã míaku kplii.”\nYesu nye tsitretsitsi la kple agbe la\n17 Esi wova ɖo Betania la wogblɔ na wo bena Lazaro ku eye woɖii ŋkeke ene sɔŋ va\nyi xoxo. 18 Betania anɔ abe kilometa eve kple afã ene tso Yerusalem gbɔ, 19 eya ta\nYudatɔwo ƒe dumemegã geɖewo va kua teƒe be yewoado baba na Marta kple Maria.\n20 Esi Marta see bena Yesu gbɔna la, etso kpla do go yi ɖakpee le mɔa dzi. Ke\nMaria ya meyi o.\n21 Marta gblɔ na Yesu be, “Aƒetɔ, nenye ɖe nènɔ afi sia la, anye ne nɔvinyea\nmeku o. 22 Ke menyae be nu sia nu si nèbia Mawu la ana wò.”\n23 Yesu gblɔ nɛ be, “Nɔviwò la atsi tre.” 24 Marta lɔ̃ ɖe edzi eye wògblɔ be,\n“Ẽ, menya be nɔvinyea atsi tre le nuwuwuŋkekea dzi.”\n44\n25 Yesu gagblɔ nɛ be, “Nyee nye tsitretsitsi la kple agbe la. Ame sia ame si\nxɔa dzinye sena la, togbɔ be aku abe ame bubuwo ene hã la, aganɔ agbe. 26 Mana\nagbe mavɔ si nu meyina o la, ame siawo ale be womatsrɔ̃ akpɔ gbeɖe o. Èxɔ nya\nsiawo dzi sea, Marta?”\n27 Marta ɖo eŋu be, “Ẽ, Aƒetɔ, mexɔe se be wòe nye Mesia, Mawu vi la, ame\nsi míekpɔ mɔ na ʋuu.”\nYesu fa avi\n28 Azɔ Marta trɔ dzo va aƒeme le nɔvia Maria gbɔ eye wòyɔe dzaa le konyifalawo\ndome gblɔ nɛ be, “Nufiala la va ɖo eye wòdi be yeakpɔ wò.” 29 Maria tso enumake\nyi Yesu gbɔ.\n30 Yesu nɔ lalam le kɔƒea godo afi si Marta va kpee le. 31 Esi Yudatɔwo ƒe\ndumemegã siwo va be yewoafa akɔ na Maria la kpɔe wòtso kpla do go yina la, wobu\nbe Lazaro ƒe yɔdo toe woyina be yeaɖafa avi eya ta wokplɔe ɖo.\n32 Ke Maria zɔ va tu Yesu eye wòdze klo ɖe eƒe afɔnu gblɔ nɛ be, “Aƒetɔ, ɖe\nnèva kaba la, anye ne nɔvinyea meku o.”\n33 Esi Yesu kpɔ ale si Maria nɔ avi fam nublanuitɔe eye Yudatɔwo hã nɔ\nefam kplii la eƒe dzi ʋuʋu eye eƒe tame ɖe fu. 34 Ebia be, “Afi kae woɖii ɖo?”\nWoɖo eŋu nɛ be, “Va kpɔ yɔdoa ɖa!” 35 Enumake Yesu hã fa avi.\n36 Le esia ta la, Yudatɔwo ƒe dumemegãwo gblɔ na wo nɔewo be, “Mikpɔ\nale si gbegbe wòlɔ̃e ɖa? Xɔlɔ̃ veviwoe wonye vavã.”\n37 Ke wo dometɔ aɖewo gblɔ bena, “Ame sia si te ŋu ʋu ŋku na ŋkuagbãtɔ,\nnu ka ŋuti mewɔe be ame sia megaku o ma?”\n45\nYesu fɔ Lazaro ɖe tsitre\n38 Yesu gaʋuʋu le eɖokui me eye wòɖo yɔ do la gbɔ. Yɔdoa nye agado aɖe si nu\nwotsɔ kpe xee.\n39 Eɖe gbe na ameawo be, “Mimli kpea ɖa.”\nKe Marta, ame si nɔvi ku la gblɔ na Yesu be, “Oo Aƒetɔ, amea ku ŋkeke ene\nsɔŋue nye esi eya ta aʋẽ akpa.”\n40 Yesu trɔ biae be, “Nyemegblɔ na wò bena, ne èxɔ dzinye se la, Mawu awɔ\nnukunu gã aɖe nàkpɔ oa?”\n41 Womli kpe la da ɖe adzɔge. Azɔ Yesu wu mo dzi eye wògblɔ bena, “Fofo,\nmeda akpe na wò be èɖoa tom. 42 Èɖoa tom ɣesiaɣi gake mele esia gblɔm le ame\nsiwo katã le afi sia ta, bena woaxɔe ase be wòe dɔm ɖa.” 43 Le esia megbe la edo\nɣli be, “Lazaro lee, do go va!”\n44 Enumake Lazaro fɔ tso ku me la do kple ameɖivɔ si me woblae ɖo. Yesu\ngblɔ na ameawo be, “Mitu avɔawo le eŋu ne wòadzo.”\nWoɖo nugbe be woawu Yesu\n(Mateo 26:1-5, Marko 14:1-2, Luka 22:1-2)\n45 Yudatɔwo ƒe dumemegã siwo va be yewoakpɔ Maria ɖa eye wokpɔ nukunu sia\nteƒe la xɔ Yesu dzi se mlɔeba. 46 Ke wo dometɔ bubu aɖewo hã tso yi Farisitɔwo\ngbɔ eye wogblɔ nya siwo katã va dzɔ la na wo.\n47 Esi Osɔfogãwo kple Farisitɔwo se nya sia la, woyɔ takpekpe enumake be\nyewoadzro nya la me. Wobia wo nɔewo be, “Nɔviwo, nu ka wɔ ge míala? 48 Enye\n46\nnyateƒe be ŋutsu sia wɔa nukunuwo. Ne míena mɔe alea la, dukɔ la katã ava dze\neyome. Ne esia va eme la, Roma ʋakɔ la ava dze mia dzi, awu mi eye woaxɔ\ndziɖuɖua le mi Yudatɔwo si.”\n49 Wo dometɔ ɖeka si nye Kayafa, ame si nye Osɔfo gãtɔ le ƒe ma me la tsi\ntre gblɔ be. 50 “Miekpɔe dze sii be enyo be ame ɖeka naku ɖe dukɔa ta wu be dukɔa\nkatã natsrɔ̃ oa?”\n51 Abe Osɔfo gãtɔ le ƒe ma me ene la egblɔ nya ɖi be Yesu aku ɖe dukɔ la ta,\nke megblɔ esia le eya ŋutɔ ɖokui si o. 52 Menye ɖe Israel dukɔa ɖeɖe ko ta o ke boŋ\nɖe Mawu vi siwo kaka ɖe xexeame katã la be woaƒo wo katã nu ƒu ɖekae. 53 Le esia\nta tso ema dzi la Yudatɔwo ƒe dumemegãwo de asi ɖoɖowɔwɔ me ɖe Yesu wuwu ŋu.\n54 Azɔ Yesu dzudzɔ nufiafia la dutoƒo eye eya kple eƒe nusrɔ̃lawo dzo yi\nYerusalem yi dzogbekɔƒe aɖe si woyɔna be Efrayim la me.\n55 Yudatɔwo ƒe Ŋutitotoŋkekenyui la te tu aƒe eya ta dutatɔwo katã va\nYerusalem ŋkeke geɖewo do ŋgɔ be yewoawɔ ŋutikɔklɔkɔnu la hafi azã la naɖo. 56\nWo dometɔ geɖe ŋutɔ di be yewoakpɔ Yesu eya ta wobia wo nɔewo edziedzi be,\n“Ale kee, miebu be ele azã la ɖuƒe va gea?” 57 Le ɣeyiɣi sia me la, Osɔfogãwo kple\nFarisitɔwo ɖe gbeƒã le dutoƒo be ame sia ame si kpɔ Yesu la nena yewoanya ne\nyewoalée enumake.\nAmisisi na Yesu le Betania\n(Mateo 26:6-13, Marko 14:3-9)\n12 Esusɔ ŋkeke ade woaɖu Ŋutitotoŋkekenyui la. Yesu va ɖo Betania si nye\nLazaro, ame si wòfɔ ɖe tsitre tso ame kukuwo dome la ƒe du me. 2 Woɖo kplɔ̃\n47\ngɔ̃ aɖe na Yesu le afi sia eye Marta subɔ Yesu le kplɔ̃a ŋu. Lazaro hã nɔ kplɔ̃a ŋu\nkple Yesu. 3 Esi wonɔ nu ɖum la, Maria tsɔ amiʋeʋẽ xɔasi aɖe vɛ eye wosii na Yesu\nƒe afɔwo eye wòtsɔ eƒe taɖa tutu afɔawoe. Amia ƒe ʋeʋẽ lilili la xɔ aƒe blibo la me.\n4 Esi Yuda Iskariɔt, Yesu ƒe nusrɔ̃lawo dometɔ ɖeka, ame si va fia Yesu\nyomemɔ emegbe la, kpɔ nu sia la, egblɔ bena, 5 “Nu ka ta wòle be woagblẽ amiʋeʋẽ\nxɔasi sia? ɖe wòle be woadzrae atsɔ ga la ana ame dahewo.” 6 Menye ɖe Yuda\nIskariɔt le ame dahewo nu vem tae wògblɔ esia o, ke boŋ be enye fiafitɔ eye eya kee\nkpɔa nusrɔ̃lawo ƒe ga dzi tae. 7 Tete Yesu gblɔ be “Miɖe asi le eŋu, elabena ewɔ esia\ndzra ɖo ɖi na nye ɖigbe. 8 Ame dahewo le mia dome ɖaa, gake nyemanɔ mia dome\nɖaa o.”\nWoɖo nugbe ɖe Lazaro wuwu ŋuti\n9 Esi Yerusalemtɔwo se be Yesu va ɖo wo dome la woʋli vevie bena yewoakpɔe,\neye yewoakpɔ Lazaro, ame si gagbɔ agbe tso ku me hã. 10 Eya ta Osɔfogãwo wɔ\nɖoɖo be yewoawu Lazaro hã, 11 elabena eya amea tae Yudatɔ geɖewo dzo le woƒe\nkplɔlawo gbɔ yi Yesu gbɔ eye woxɔ edzi se.\nYesu yi Yerusalem abe dziɖula ene\n(Mateo 21:1-11, Marko 11:1-11, Luka 19:28-40)\n12 Le ŋufɔke la, eɖi le Yerusalem dua katã me be Yesu le mɔ dzi gbɔna. Ame\ngeɖewo siwo va Ŋutitotoŋkekenyui la ɖuƒe la hã see ale woyi be yewoaɖakpee. 13\nWoŋe deʋayawo kple atilɔwo ɖe asi eye wonɔ ɣli dom nɔ aseye tsom be, “Hosana!\nWoayra Israel ƒe fia la! Woayra ame si gbɔna le Aƒetɔ la ƒe ŋkɔ me!”\n48\n14 Yesu nɔ tedzivi aɖe dzi eye esia fia be nyagblɔɖi si woŋlɔ ɖi be, 15\n“Mègavɔ̃ o, Zion nyɔnu. Wò fia do tedzivi gbɔna le ɖokuibɔbɔ me!” la va eme\ntututu.\n16 Yesu ƒe nusrɔ̃lawo menya bena Yesu wu nyagblɔɖi sia nu le ɣemaɣi o,\ngake esi wòtrɔ dzo yi dziƒo le ŋutikɔkɔe me la, eƒe nusrɔ̃lawo kpɔ dze sii bena,\nnyagblɔɖi geɖe siwo woŋlɔ ɖe mawunya me la va eme wokpɔ.\n17 Ame siwo nɔ eteƒe hafi Yesu fɔ Lazaro ɖe tsitre tso ame kukuwo dome la\ngblɔ ale si nua katã va emee la na ame bubuwo. 18 Le nukunu si wòwɔ wose ta la,\namewo ƒo zi be yewoaɖakpɔe.\n19 Ale Farisitɔwo gblɔ na wo nɔewo be, “Mikpɔ ɖa, míedɔ̃, xexeame katãe\nnye ma kplɔe ɖo hoo!”\nHelatɔ aɖewo di Yesu\n20 Griktɔ alo Helatɔ aɖewo hã nɔ ame siwo va Yerusalem dua me be yewoaɖu\nŋutitotoŋkekea la dome. 21 Ame siawo va Filipo si tso Betsaida gbɔ eye wogblɔ nɛ\nbena, “Aƒetɔ, mieɖe kuku miedi be miakpɔ Yesu.” 22 Filipo hã yi ɖagblɔe na\nAndrea ale eya kple Andrea woyi Yesu gbɔ yi ɖagblɔ ameawo ƒe didi nɛ.\n23 Yesu ɖo eŋu na wo be, “Gaƒoƒo la de woakɔ Amegbetɔvi la ŋu. 24 Le\nnyateƒe me, mele egblɔm na mi be ne bliku la mege ɖe anyigba eye wòku o la ekema\neya ɖeka tsi anyi, gake ne eku la etsea ku geɖe. 25 Nenye be ame aɖe tsi dzi ɖe eƒe\nagbe ŋu le xexe sia me la, abui, ke ame si tsɔ eƒe agbe na le tanye la, adzrae ɖo ɖi na\nagbe mavɔ la.\n26 “Nenye be ame aɖe di be yeazu nye nusrɔ̃la la, nedze yonyeme, elabena\n49\nele na nye subɔvi ɖe sia ɖe be wòanɔ afi si mele. Eye ne edze yonyeme la, Fofo la\nŋutɔ ade bubu eŋu.\nEle be woakɔ Amegbetɔvi la ɖe dzi\n27 Nye gbɔgbɔ le nu xam vevie ŋutɔ. ɖe mado gbe ɖa be, Fofo, ɖem tso fukpekpe\nsiwo le ŋgɔnye la mea? Gbeɖe, mele be magblɔ nenema o, elabena esia tae meva\nxexeame ɖo. 28 Fofo, de ŋutikɔkɔe kple bubu wò ŋkɔ la ŋu.”\nEsi Yesu wu nya siawo nu ko la, gbe aɖe ɖi tso dziƒo be, “Mewɔ esia xoxo\neye magawɔe ake.” 29 Esi ameha la se gbe sia la, wo dometɔ aɖewo bu be dzie ɖe\ngbe, eye bubuwo hã gblɔ be mawudɔla aɖee ƒo nu nɛ.\n30 Yesu gblɔ na wo bena, “Miawo tae gbe sia ɖi ɖo, menye nye tae o. 31\nXexeame ƒe ʋɔnudrɔ̃ŋkeke la ɖo edzi vɔ eye gaƒoƒoa hã su be woanya Satana, si nye\nxexeame dziɖula la ɖa. 32 Eye ne woklãm ɖe atitsoga ŋu vɔ megbe la, mahe amewo\nkatã ɖe ɖokuinye ŋu.” 33 Yesu gblɔ nya sia bena yeatsɔ afia ku si ƒomevi ku ge yele.\n34 Ameha la biae be, “ɖe nèbe yele kuku gea? Míesee be ne Mesia la va la\nanɔ agbe tegbee. Nu ka tae nèbe woaklã Mesia la ɖe atitsoga ŋu? Mesia ka gblɔm\nnèle?”\n35 Yesu ɖo eŋu na wo be, “Nye Kekeli agaklẽ na mi hena ɣeyiɣi sue aɖe ko.\nMizɔ le Kekeli la me esi mɔnukpɔkpɔ gale mia si be viviti nagado ɖe mi o elabena\name si le zɔzɔm le viviti me la menya afi si yim wòle o. 36 Mixɔ Kekeli la dzi se zi\nale si wole mia gbɔ be miazu kekeliviwo.” Esi Yesu gblɔ nya siawo vɔ la, edo go le\nameawo dome yi ɖaɣla eɖokui.\n50\nYudatɔwo ƒe dzimaxɔse\n37 Togbɔ be Yesu wɔ nukunu geɖe hã la, ame geɖewo mexɔ edzi se be eyae nye\nMesia la o. 38 Nu sia tututu ŋutie nyagblɔɖila Yesaya ƒo nu tsoe be, “Aƒetɔ, ame kae\naxɔ mia dzi ase? Ame kae axɔ Mawu ƒe nukunu gã siwo wowɔ la dzi ase?” 39\nYesaya gagblɔ bena, 40 “Mawu na bena ame siawo ƒe gbɔgbɔmeŋkuwo gbã eye\nwòna bena woƒe dziwo ku atri, bena womagase nu, akpɔ nu alo atrɔ ɖe Mawu gbɔ be\nwoada gbe le wo ŋu o.” 41 Yesaya ƒe nya siawo katã ku ɖe Yesu ŋu elabena Yesaya\nkpɔ ŋutega aɖe si me woɖe Mesia la ƒe ŋutikɔkɔe fiae le.\n42 Togbɔ be Yudatɔwo ƒe dumemegã geɖewo xɔe se be Yesue nye Mesia la\nhã la, wonɔ vɔvɔ̃m na Farisitɔwo elabena ne wogblɔ le dutoƒo be Yesue nye Mesia la\nla, woaɖe wo le hame. Esia tae wogbe be yewomaʋu Yesu me o, 43 elabena wolɔ̃\namegbetɔ ƒe bubu wu Mawu ƒe bubu.\nYesu ƒe nyawoe woatsɔ adrɔ̃ ʋunu amewo\n44 Yesu do ɣli gblɔ na ameha la be, “Ne miexɔ dzinye se la, ekema Mawu dzie ma\nmiexɔ se. 45 Elabena ne miekpɔm la, ekema ame si dɔm ɖa lae ma miekpɔ. 46 Nye\nla Kekelie menye va xexeame, ame siwo katã xɔ dzinye se la, magazɔ viviti me o.\n47 Ne ame aɖe se nye nyawo ke mewɔ ɖe wo dzi o la, nyemadrɔ̃ ʋɔnui o, elabena\nmenye ʋɔnu drɔ̃ gee meva o ke boŋ ɖe meva be maɖe xexeame tso tsɔtsrɔ̃ me. 48\nGake ame siwo mexɔm o, eye womewɔ ɖe nye nyawo dzi o la, woadrɔ̃ ʋɔnu wo le\nnuwuwuŋkekea dzi eye nya siwo gblɔm mele fifia lae woatsɔ adrɔ̃ ʋɔnu woe. 49\nElabena nya siwo katã megblɔna la menye nye ŋutɔ nye nyawo o, ke boŋ wonye\n51\ngbedeasi si mexɔ tso Fofo la gbɔ na mi. 50 Menyae kɔtee be eƒe nyawo katã akplɔ\name ayi agbe mavɔ mee, eya ta megblɔa nya sia nya si wògblɔ nam be magblɔ na mi\nla na mi.”\nYesu klɔ eƒe nusrɔ̃lawo ƒe afɔwo ŋuti\n13 Azɔ esusɔ ŋkeke ɖeka ko ne Ŋutitotoŋkekenyui la naɖo eye Yesu nya be\nɣeyiɣia de be yeadzo le xexeame atrɔ ayi fofoa gbɔ. Elɔ̃ etɔ siwo le xexeame ŋutɔ,\neye wògaɖe lɔlɔ̃ sia fia. 2 Yesu kple eƒe nusrɔ̃lawo nɔ fiẽnuɖuƒe. Do ŋgɔ la, Satana\ndee tame na Yuda Iskariɔt, Simɔn vi la, be wòayi aɖade Yesu asi. 3 Yesu nya be\nfofo la tsɔ ŋusẽwo katã na ye. Enya hã be, Mawu gbɔe yetso va eye yeagatrɔ ayi\nMawu gbɔ. 4 Le sia ta Yesu tsi tre le fiẽnuɖukplɔ̃a ŋu eye wòɖe eƒe awu da ɖi hetsɔ\ntsiletsɛ sa ɖe ali. 5 Etsɔ gagba ku tsi ɖe ame eye wòde asi nusrɔ̃lawo ƒe afɔwo kɔklɔ\nme. Ne eklɔ ame aɖe tɔ vɔ la, etsɔa tsiletsɛ si wòsa ɖe ali la ƒe akpa aɖe tutua wo\nŋui. 6 Esi wòɖo Petro dzi be wòaklɔ eƒe afɔwo nɛ la, Petro gblɔ nɛ be, “Aƒetɔ, mele\nbe wò nàklɔ míaƒe afɔwo ŋuti na mí o.”\n7 Yesu ɖo eŋu nɛ be, “Mase nu si ta mele ewɔm la gɔme fifia o, gake ava se\negɔme emegbe.”\n8 Ke hã Petro gbe be Yesu maklɔ yeƒe afɔwo o. Egblɔ na Yesu be, “Gbeɖe,\nmàklɔ nye afɔwo ŋuti o.”\nYesu ɖo eŋu nɛ be, “Ne nyameklɔ wò afɔwo o la, ekema màkpɔ gome aɖeke\ntso gbɔnye o.”\n9 Petro do ɣli gblɔ be, “Ne ele nenema la, ekema menye nye afɔwo ko o, ke\nboŋ klɔ nye asiwo kple nye ta hã.”\n52\n10 Yesu ɖo eŋu nɛ be, “Ame si le tsi xoxo la, afɔkɔklɔ koe hiã nɛ bena eŋuti\nnakɔ nyuie. Wò la, ŋutiwò kɔ, gake menye ame sia ame si le afi sia la ŋutie kɔ o.”\n11 Yesu gblɔ nya sia elabena enya ame si gbɔna ye de ge asi.\n12 Esi wòklɔ nusrɔ̃lawo ƒe afɔwo vɔ la, etsɔ eƒe awu do, nɔ anyi eye wòbia\nwo be, “Miese nu si mewɔ la gɔmea? 13 Miawo la mieyɔam be, ‘Aƒetɔ’ kple\n‘Nufiala’, eye esia le eme vavã. 14 Minya be esi nye, miaƒe Aƒetɔ kple Nufiala,\nmeklɔ miaƒe afɔwo ŋu la, ele na miawo hã be miaklɔ mia nɔewo ƒe afɔwo. 15\nKpɔɖeŋu wònye mena mi eya ta miwɔ ɖe kpɔɖeŋu sia dzi. 16 Enye nyateƒe be subɔvi\nmekɔna wua eƒe aƒetɔ o, eye dɔtsɔla hã mewua ame si dɔe o. 17 Mienya esiawo eya\nta miwɔ nenema be woahe yayra geɖe vɛ na mi.\nYesu gblɔ Petro ƒe nugbegbe le egbɔ ɖi\n18 “Ele eme be menye mi katãe mele nya sia gblɔm na o, elabena menya mia\ndometɔ ɖe sia ɖe. Mawunya gblɔ be, “Ame si le nu ɖum kplim lae adem asi.” Nya\nsia ava eme kpuie. 19 Mele nya siawo katã gblɔm na mi bena ne wova eme la, miaxɔ\ndzinye ase.\n20 “Mele egblɔm na mi la nyateƒe me be, ame si laxɔ ame si medɔ la, nyee\nwòxɔ, eye ame si laxɔm la, xɔ ame si dɔm ɖa.”\nYesu gblɔ nya ɖi tso eyomemɔfiala ŋu\n(Mateo 26:20-25, Marko 14:17-21, Luka 22:21-23)\n21 Azɔ Yesu gblɔ kple vevesese gã aɖe be, “Le nyateƒe me la, mia dometɔ ɖekae\nadem asi.” 22 Nya siawo na be nusrɔ̃la ɖe sia ɖe trɔ kpɔ nɔvia ƒe ŋkume. Wonɔ ame\n53\nsi wòwɔnɛ la dim be yewoanya.\n23 Nusrɔ̃lawo dometɔ ɖeka, esi Yesu lɔ̃na vevie la, nɔ anyi ziɔ ɖe Yesu ŋu.\n24 Simɔn Petro wɔ dzesi nɛ gblɔ nɛ be, “Biae, mía dometɔ si ŋuti wòle nu ƒom\ntsoe.”\n25 Nusrɔ̃la la gaziɔ ɖe Yesu ŋu eye wòbiae be, “Aƒetɔ, ame kae?”\n26 Yesu ɖo eŋu nɛ bena, “Eyae nye ame si matsɔ abolo kakɛ sia asisi detsi\natsɔ ana.” Tete wòtsɔ abolo kakɛ la sisi detsi hetsɔe na Simon vi, Yuda Iskariot.\n27 Esi Yuda ɖu aboloa vɔ ko la, Satana ge ɖe eme. Yesu gblɔ nɛ be, “ɖe abla\nnàyi aɖawɔ nu si nèɖo la.”\n28 Ke nusrɔ̃la mamlɛawo mese nya si gblɔm Yesu nɔ la gɔme o. 29 Woawo\nya bu be esi wònye Yudae nye yewo ƒe gadzikpɔla tae Yesu le edɔm be wòayi aɖaxe\nfe ɖe nu si ɖum yewole la ta loo alo wòayi aɖana ga ame dahewo. 30 Yuda hã dzo le\nxɔa me enumake hege ɖe viviti la me.\nSe yeye la\n31 Esi Yuda do go le xɔa me la, Yesu gblɔ be, “ɣeyiɣi de be woaɖe Amegbetɔ Vi\nalo Mesia la ƒe ŋutikɔkɔe ɖe go eye woaɖe Mawu ƒe ŋutikɔkɔe ɖe go to eya amea\nme. 32 Le ɣeyiɣi kpui aɖe megbe la, Mawu aɖe ŋutikɔkɔe sia ɖe go to menye. 33\nVinye lɔlɔ̃wo, ɣeyiɣi vi aɖe ko maganɔ mia gbɔ! Abe ale si megblɔ na Yudatɔwo ƒe\namegãwo ene la, miadim gake miakpɔm o, eye afi si meyina hã miate ŋu ava o.\n34 “Le esia ta la mele se yeye nam mi, si nye be, milɔ̃ mia nɔewo abe ale si\nnye hã melɔ̃ mii ene. 35 Lɔlɔ̃ vavã si miatsɔ na mia nɔewo lae afia xexeame kɔtee be\nmienye nye nusrɔ̃lawo vavã.”\n54\nWogblɔ nya ɖi tso Petro ƒe nugbegbe le Yesu ŋu ŋuti\n(Mateo 26:31-36, Marko 14:27-31, Luka 32:31-34)\n36 Simɔn Petro biae be, “Aƒetɔ, afi kae nèyina?” Yesu ɖo eŋu nɛ be, “Afi si meyina\nfifia la miate ŋu akplɔm ɖo ayi o, ke emegbe la, miava.”\n37 Petro gabiae be, “Nu ka tae nyemate ŋu akplɔ wò ɖo fifia o? Nye la mele\nklalo be maku ɖe tawò.”\n38 Yesu ɖo eŋu nɛ be, “Èka ɖe edzi be àte ŋu aku ɖe tanyea? Nyateƒe wònye\ngblɔm mele na wò be hafi koklo naku atɔ zi gbãtɔ etsɔ fɔŋli la, àgbe nu le gbɔnye\nzigbɔzi etɔ̃ be yemenyam o.”\nYesue nye mɔ si yi Fofo la gbɔ\n14 Yesu yi edzi gblɔ na nusrɔ̃lawo be, “Migana vɔvɔ̃ naɖo mi eye miaƒe dzi\nnaʋuʋu nyanyanya o. Mixɔ Mawu dzi se, eye mixɔ nye hã dzinye se. 2 Fofonye ƒeme\nla xɔ nyui geɖewo li, ne ɖe mele nenema o la, ne megblɔe na mi. Meyina afi ma be\nmadzra teƒe ɖo ɖi na mi. 3 Ne meyi ɖadzra teƒe ɖo ɖi na mi la, matrɔ ava akplɔ mi\nbe mianɔ gbɔnye ale be afi si mele la miawo hã mianɔ afi ma. 4 Mienya afi si\nmeyina la xoxo eye mienya mɔ la hã.” 5 Toma gblɔ nɛ be, “Gbeɖe, Aƒetɔ, mienya\nafi si nèyina o, ale ke wɔ miate ŋu anya mɔ la?”\n6 Yesu ɖo eŋu nɛ be, “Nyee nye Mɔ la, Nyateƒe la kple Agbe la. Ame aɖeke\nmate ŋu ayi Fofo la gbɔ o, negbe to dzinye ko. 7 Ne ɖe mienya ame si ƒomevi menye\n55\nla, anye ne mienya ame si ƒomevi Fofonye hã nye. Tso azɔ dzi la, mienya ame si\nFofonye nye eye miekpɔe hã!”\n8 Filipo gblɔ be, “Aƒetɔ, fia Fofo la mi ekema miaƒe dzi adze eme.”\n9 Yesu ɖo eŋu nɛ be, “Filipo, ke va se ɖe fifi hã la, mènya ame si ƒomevi\nmenye o. Ke esi meli kpli mi ŋkeke siawo katã hã mienyam kpɔ oa? Ame sia ame si\nkpɔm la, Fofo lae ma wòkpɔ. Ke nu ka wɔ miegale didim be yewoakpɔ Fofo la? 10\nɖe miexɔe se be, mele Fofo la me eye Fofo la hã le menye oa? Nya siwo katã\nmegblɔna la menye nye ŋutɔ nye nyawoe o, ke boŋ wonye Fofonye si le menye la ƒe\nnyawo. Fofo la wɔa eƒe dɔwo to dzinye. 11 Miawo ya mixɔe se ko be mele Fofo la\nme eye Fofo la hã le menye. Ne miate ŋu axɔ ase le mɔ sia nu o la, ekema mixɔ\ndzinye se le nukunu gã geɖe siwo mewɔ miekpɔ la ta.\n12 Le nyateƒe me, mele egblɔm na mi be ame sia ame si xɔa dzinye sena la\nawɔ dɔ siwo katã mele wɔwɔm, eye awɔ dɔ gãwo wu esiwo mewɔ, elabena meyina\nɖe fofo la gbɔ. 13 Mawɔ nu sia nu si miabia le nye ŋkɔ dzi la na mi ale be Vi la nakɔ\nFofo la ŋuti. 14 Ẽ, ne miebia nane to nye ŋkɔ dzi ko la, mawɔe na mi.\nYesu do Gbɔgbɔ Kɔkɔe la ŋugbe\n15 “Ne mielɔ̃am la, miawɔ nye sewo dzi.\n16 “Mabia Fofo la, wòaɖo Nyaxɔɖeakɔla bubu ɖe mi, 17 ame si nye nyateƒe\nƒe Gbɔgbɔ, be wòanɔ anyi kpli mi yi ɖe mavɔ me. Xexeame mate ŋu axɔ\nNyaxɔɖeakɔla sia o elabena mekpɔnɛ alo dzea sii o. Ke miawo la, mienyae elabena\nele mia me eye wòanɔ anyi kpli mi. 18 Nye la, nyemegblẽ mi ɖi abe tsyɔ̃eviwo ene\no, matrɔ ava mia gbɔ. 19 Le ɣeyiɣi kpui aɖe megbe la xexeametɔwo magakpɔm o ke\n56\nmiawo ya miakpɔm elabena mele agbe eye miawo hã mianɔ agbe. 20 Gbe ma gbe la,\nmianya be mele Fofo la me, eye miawo miele menye eye nye hã mele mia me. 21\nAme si wɔna ɖe nye nyawo dzi la, eyae lɔ̃am, eye ame si lɔ̃am la, Fofonye hã alɔ̃e,\nnye hã malɔ̃e eye maɖe ɖokuinye afiae.”\n22 Yuda, ke menye Yuda Iskariɔt o, ke boŋ nusrɔ̃la bubu si tsɔ ŋkɔ sia la biae\nbe, “Aƒetɔ, nu ka ta wònye be mí nusrɔ̃lawo koe nèle ɖokuiwo ɖe ge afia ke menye\nxexeame katã o?”\n23 Yesu ɖo eŋu nɛ be, “Elabena ele be maɖe ɖokuinye afia ame siwo lɔ̃m eye\nwowɔa nye gbe dzi. Fofo la hã alɔ̃ wo eye nye kple Fofo la miava nɔ wo gbɔ. 24\nAme sia ame si mewɔa nye gbe dzi o la, melɔ̃am o. Nya siwo gblɔm mele la menye\nnye ŋutɔ tɔnye o ke boŋ etso Fofo si dɔm ɖa la gbɔ. 25 Mele nya siawo gblɔm na mi\nfifia esi megale mia gbɔ. 26 Ke ne Fofo la dɔ Gbɔgbɔ Kɔkɔe, Akɔfala la, ɖo ɖe nye\nteƒe la, afia nu geɖewo mi eye wòagagbugbɔ kpe aɖo nu siwo katã megblɔ na mi la\ndzi na mi.\n27 “Mele ŋutifafa gblẽm ɖi na mi. Nye ŋutɔ nye ŋutifafa tsɔm mele na mi.\nMenye xexeame tɔ ƒomevi o. Eya ta migana miaƒe dzi naʋuʋu nyanyanya kple vɔvɔ̃\no, eye dzika hã megatso mia ƒo o. 28 “Miese megblɔ be, ‘Madzo eye magatrɔ agbɔ\nva mia gbɔ.’ Ne mielɔ̃m la dzi adzɔ mi be mele dzodzom yina ɖe Fofo la gbɔ\nelabena Fofo la lolo wum. 29 Megblɔ nya siawo na mi hafi woava dzɔ ale be ne\nwova dzɔ la ne miaxɔ dzinye ase.\n30 “Nyemagayi nuƒoƒo na mi dzi fũu o elabena xexe sia me dziɖula le mɔ dzi\ngbɔna. Mekpɔ ŋusẽ ɖe dzinye o, 31 gake ele be xexeame nanyae be melɔ̃ Fofo la eye\nbe mewɔa nu si tututu Fofo la ɖo nam be mawɔ. Azɔ la, mina míadzo.”\n57\nYesue nye wainti vavã la\n15 “Nyee nye Wainti vavã la eye Fofonyee nye Agbletɔ la. 2 Elãa alɔdze siwo le\nŋunye eye wometsea ku o la ɖa, ke esiwo tsea ku la, eɖea wo ŋu be woagatse ku\ngeɖe fũ wu. 3 Miawo la Fofo la kɔ mia ŋu xoxo le nya siwo megblɔ na mi la ta. 4\nMinɔ menye eye nye hã manɔ mia me. Wain ƒe alɔdze aɖeke mate ŋu atse ku nenye\nbe wolãe ɖa tso wainti la ŋu o. Eya ta miawo hã, nyemanɔmee la, miate ŋu atse ku\naɖeke o.\n5 “Nyee nye Wainti la eye miawoe nye alɔdzeawo. Ame si le menye eye nye\nhã mele eme la, atse ku nyui geɖe elabena nyemanɔmee la miate ŋu awɔ naneke o. 6\nAme si aɖe ɖe aga tso gbɔnye la, woatsɔe aƒu gbe abe alɔdze matseku ene
['Actes des Apôtres', '2 janvier 2016 admin Aucun commentaire Bible, chrétien, ewe, Togo', 'APOSTOLOWO ƑE DɔWɔWɔWO ƑE AGBALẼ\nKpɔkplɔyiɖeme :\nAtikewɔla Luka, ame si ŋlɔ Luka ƒe nyanyui la kee ŋlɔ Dɔwɔwɔwo ƒe\nAgbalẽa hã. Agbalẽ sia xlẽ nyadzɔdzɔ siwo dze Yesu ƒe ku kple tsitretsitsi\nyome la fia. Agbalẽa dze egɔme tso Yesu ƒe dziƒoyiyi dzi eye wòxlẽ ale si\nYesu gblɔ na eƒe nusrɔ̃lawo be woakaka nyanyui la ɖe xexeame ƒe akpa sia\nakpa le ŋusẽxɔxɔ vɔ megbe la fia. Le Pentekoste alo Gbɔgbɔ Kɔkɔe kɔkɔɖi si\nnye hamea ƒe gɔmedzegbe la, nusrɔ̃lawo xɔ ŋusẽ si ŋugbe Aƒetɔ la do na wo\nale wote ŋu ɖe gbeƒã Nya la eye wowɔ nukunuwo tsɔ ɖo kpe gbeƒã si ɖem\nwole la dzi. Agbalẽa ƒo nu tso Paulo ƒe mawunyadɔgbedemɔzɔzɔwo hã ŋu.\nEmenyawo:\n1. Penetekoste kple Hamea gɔmeɖoɖo anyi le Yerusalem, 1:1-8:3\n2. Hamea gɔmeɖoɖo anyi le Yudea kple Samaria, 8:4-11:18\n3. Hamea gɔmeɖoɖo anyi le Trɔ̃subɔlawo dome le Antioxia kple Roma\ndziɖuƒea, 11:19-21:4\n4. Paulo ƒe gaxɔmenɔnɔ le Yerusalem, Kaisarea kple Roma, 21:15-28:31\nYesu ƒe dziƒoyiyi\n1 O Teofil, le nye agbalẽ gbãtɔ na wò me la meƒo nu tso nu siwo katã Yesu de\nasi wɔwɔ kple fiafia me, 2 va se ɖe ŋkeke si dzi wotsɔe yi dziƒoe le esime wòde se\nna apostolo siwo wòtia to Gbɔgbɔ Kɔkɔe la me vɔ megbe ŋu. 3 Le eƒe fukpekpe, ku\nkple tsitretsitsi vɔ megbe la, eɖe eɖokui fia ame siawo, eye wòna kpɔɖeŋu geɖewo\ntsɔ ka ɖe edzii na wo be yele agbe. Eɖe eɖokui fia wo le ŋkeke blaene sɔŋ me eye\nwòƒo nu na wo tso mawufiaɖuƒe la ŋuti. 4 Gbe ɖeka esi Yesu nɔ nu ɖum kple eƒe\napostolowo la, ede se na wo be, “Migadzo le Yerusalem o ke boŋ milala va se ɖe\nesime miaxɔ Fofonye ƒe nunana si ŋugbe wòdo, nu si ŋu meƒo nu tsoe na mi xoxo. 5\nElabena tsi ƒuƒlue Yohanes tsɔ de mawutsi ta na mi, gake le ŋkeke ʋe aɖewo megbe\nla woade tsi ta na mi kple Gbɔgbɔ Kɔkɔe la.\n6 ɣebubuɣi esi Yesu gaɖe eɖokui fia apostoloawo la, wobiae se be, “Ale kee,\nAƒetɔ, ɖe nèle Israel dukɔ la ɖe ge tso Romatɔwo te aɖoe te abe dukɔ nɔɖokuisi ene\nazɔa?”\n7 Yesu ɖo eŋu na wo be, “Fofo la ŋutɔe ɖo ŋkeke na nu siawo tɔgbi eye\nmehiã be miawo mianya ɣeyiɣi la kple ŋkeke la o. 8 Gake ne Gbɔgbɔ Kɔkɔe la va\nmia dzi eye wòyɔ mia me la, ŋusẽ tɔxɛ kple dzideƒo blibo aɖo mia me eye miate ŋu\nanye nye ɖaseɖilawo le Yerusalem, Yudea kple Samaria nutowo katã me kple\nxexeame ƒe seƒe ke.”\n9 Le nya siawo gbɔgblɔ vɔ megbe tete ko la, apostoloawo kpɔ Yesu wònɔ\ndziƒo yim abe ame aɖee nɔ ekɔm nɔ dzi yimii ene, kasia wòbu ɖe alilikpo me eye\nwòdzo le wo gbɔ. Ke apostoloawo ke nu ɖe te nɔ ekpɔm va se ɖe esime wòbu ɖe wo.\n10 Woganɔ kɔ didim be yewoakpɔ Yesu, kasia ame eve aɖewo, siwo do awu ɣiwo la\nva do ɖe wo dome. Ame eve siawo gblɔ na apostoloawo be, 11 “Mi Galilea\nŋutsuwo, nu ka ta miegale tsitre ɖe afii gale yame kpɔm gãa ale? Yesu dzo yi dziƒo,\ngake gbe ɖeka la, agatrɔ agbɔ abe ale si tututu wòdzo yi dziƒo lae ene!”\nMatias tiatia\n12 Le nyadzɔdzɔ siawo megbe la, apostoloawo ɖi tso Amito la dzi, afi si nu siawo\ndzɔ le la hetrɔ va Yerusalem si didi abe kilometa ɖeka ko ene. 13 Esi wova ɖo\nYerusalem la, woƒo wo ɖokuiwo nu ƒu ɖe xɔ aɖe me le dziƒoxɔ si dzi wonɔ la dzi\neye wodo gbe ɖa le afi ma.\n14 Apostolo siwo nɔ afi ma la woe nye: Petro, Yohanes, Yakobo, Adreas,\nFilipo, Toma, Bartolomeo, Mateo, Yakobo si nye Alfeo vi, Simɔn si wogayɔna be\nZelote, Yuda si nye Yakobo vi kpakple Yesu nɔviŋutsuwo. Yesu dada Maria kple\nnyɔnu bubu geɖewo hã nɔ ameawo dome.\n15 Wonɔ gbedodoɖa dzi alea ŋkeke geɖewo. Gbe ɖeka esi ame abe alafa ɖeka\nblaeve lɔƒo ene gaƒo ƒu nɔ gbe dom ɖa la, Petro tsi tre ƒo nu na wo gblɔ be, 16\n“Nɔvinyewo, ale si Yuda de míaƒe Aƒetɔ Yesu asi eye wowui la va eme tututu abe\nale si woŋlɔe da ɖi le mawunya me ene. Gbɔgbɔ Kɔkɔe la ƒo nu le nu siawo ŋu xoxo\nto Fia David dzi. 17 Yuda la, mía dometɔ ɖeka wònye tsã. Yesu tiae koŋ be wòanye\nyeƒe apostolo abe míawo ke ene. 18 Yuda tsɔ ga si wòxɔ ɖe Yesu dede asi ta la yi\nɖaƒle anyigba aɖe si dzi wòwu eɖokui le. Elia ati dzi hetsɔ eɖokui xlã ɖe anyigba\nsesῖe ale be eƒe ƒodo wo too eye eƒe dɔkaviwo kaka ɖe anyigba. 19 Eƒe kunya sia\nkaka ɖe Yerusalem dua me kaba ŋutɔ ale wona ŋkɔ teƒea be, ‘ʋunyigba.’” 20 Petro\ngblɔ be, “Elabena woŋlɔe ɖi ɖe Psalmowo me be, ‘Eƒe nɔƒe naɖi gbɔlo, ame aɖeke\nneganɔ afi ma o, eye ame bubu naxɔ eƒe amekplɔdɔ awɔ.”\n21 Petro yi eƒe nuƒoa dzi be, “Azɔ la ele be míatia ame bubu aɖe wòanɔ Yuda\nteƒe le mía dome. Ame si míatia la nanye ame si nɔ mía dome kplikplikpli tso\ngɔmedzedzea, 22 tso esime míenya Aƒetɔa, tso ɣeyiɣi si me Yohanes de mawutsi ta\nnɛ va se ɖe esime wòdzo le mia gbɔ yi dziƒo.”\n23 Ƒuƒoƒea tɔ asi ame eve dzi, ame siawoe nye Yosef Yusto si woyayɔna be\nBasaba kple Matias, be woatia wo dometɔ ɖeka. 24 Eya megbe la wodo gbe ɖa gblɔ\nbe, “Aƒetɔ, wòe nya ame sia ame ƒe dzime, eya ta fia mí ame si nètia le ame eve\nsiawo dome 25 be wòaxɔ apostolonyenye ƒe dɔ sia ɖe Yuda teƒe, ame si gblẽ dɔa ɖi\nle esime wòyi teƒe si dzee.”\n26 Le esia megbe la, woda akɔ eye wòdze Matias dzi ale wotiae abe apostolo\nene kpe ɖe ame wuiɖekɛ mamlɛawo ŋu.\nGbɔgbɔ Kɔkɔe kɔkɔ ɖe anyi le Penetekoste ŋkeke dzi\n2 Le Yesu ƒe ku kple tsitretsitsi ƒe kwasiɖe adre megbe la, Pentekoste\nŋkekenyui la gaɖo. Yesu dzixɔsela siawo gaƒo wo ɖokuiwo nu ƒu ɖe teƒe ɖeka henɔ\ngbe dom ɖa le ɖekawɔwɔ blibo me. 2 Kasia wose gbeɖiɖi aɖe abe ya sesẽ aɖe ƒe ƒoƒo\nene le xɔa tame tututu, eye aƒea me katã yɔ kple gbeɖiɖia. 3 Enumake nane si ɖi\ndzobibi ƒe aɖewo la dze ɖe wo dometɔ ɖe sia ɖe ƒe tame, 4 kasia, Gbɔgbɔ Kɔkɔe la\nyɔ ame sia ame si le afi ma la me fũ eye wode asi gbegbɔgblɔ bubu si womenya tsã\no la gbɔgblɔ me elabena Gbɔgbɔ Kɔkɔe la na ŋutete sia wo.\n5 Le ɣemaɣi hã la, Yudatɔ mawuvɔ̃la geɖewo tso dukɔ vovowo me va\nYerusalem be yeawoɖu ŋkeke tɔxɛ sia. 6 Esi wose ɣli sesẽ si nɔ ɖiɖim le afi si\n5\napostoloawo nɔ la, ame geɖewo fũ ŋutɔ ɖe abla va teƒea be yewoakpɔ nu si nɔ edzi\nyim ɖa. Ame siawo ƒe nu ku ŋutɔ esi wose nusrɔ̃lawo wonɔ gbe vovovowo gblɔ eye\name sia ame se wonɔ eƒe degbe gblɔm.\n7 Nu sia wɔ nuku na amedzroawo ale gbegbe be wogblɔ be, “Ame siawo katã\nɖe, menye Galileatɔwoe wonye oa? 8 Ke ale ke wɔ míese wole anyigba siwo dzi\nwodzi mía dometɔ ɖe sia ɖe ɖo la ƒe gbe gblɔm mahã? 9 Mía dometɔ aɖewo nye\nPatiatɔwo, ɖewo nye Midiatɔwo kple Elamtɔwo, bubuwo hã tso Mesopotamia,\nYudea, Kapadokia, Ponto kple Asia nutowo me. 10 Ame aɖewo gɔ̃ hã tso keke\nFrigia, Pamfilia, Egipte kple Libia si le Kirene gbɔ. 11 Ẽ, ame aɖewo tso Roma gɔ̃.\nAme siawo nye Yudatɔ vavãwo kple trɔ̃subɔla siwo ŋutɔ trɔ zu Yudatɔwo, eye\nbubuwo hã nye Kretatɔwo kple Arabiatɔwo. Mía dometɔ ɖe sia aɖe se ame siawo le\nMawu ƒe nukunu gãwo ƒe nya gblɔm le eya ŋutɔ degbe me!”\n12 Ameha blibo la ƒe nu ku eye woƒe mo wɔ yaa le nyadzɔdzɔ sia ta eye\nwobia wo nɔewo be, “Nu sia gɔme ɖe?”\n13 Gake ame aɖewo ya nɔ ameha la me nɔ fewu ɖum le apostoloawo ŋu be,\n“Ame siawo la, aha yeye womu, menye nu tɔxɛ aɖekee le dzɔdzɔm o.”\nPetro ƒe mawunyagbɔgblɔ na ameha la\n14 Azɔ la Petro kple apostolo wuiɖekɛawo tsi tre eye Petro ƒo nu na wo kple gbe\nsesẽ be, “Agoo na mi, Yudaeatɔwo, mi amedzrowo kple Yerusalem nɔlawo siaa,\nmiɖo to miasee! 15 Mia dometɔ aɖewo le gbɔgblɔm be ahae le mía mum, ke medi be\nmianya nyui be mía dometɔ aɖeke mede nu aha me ŋdi sia o. Miawo ŋutɔwo\n6\nmienyae be ŋu meke haɖe na ahanono o elabe ŋdi ga asieke me ko míele fifia. 16 Ke\nboŋ nu si teƒe kpɔm miele ŋdi sia la nye nu si Nyagblɔɖila Yeol gblɔ ɖi xoxoxo ƒe\nalafa nanewoe nye esi va yi be, 17 ‘Le ŋkeke mamlɛawo me la, Mawu gblɔ be makɔ\nnye Gbɔgbɔ ɖe amegbetɔƒomewo katã dzi. Esia ana be mia viŋutsuwo kple mia\nvinyɔnuwo agblɔ nya ɖi. Hekpe ɖe esia ŋu la, mia viŋutsuwo akpɔ ŋutegawo eye\name tsitsiwo hã aku drɔ̃e le nu siwo ava dzɔ la ŋuti. 18 Ẽ, Gbɔgbɔ la ayɔ nye\nsubɔlawo katã me, ŋutsuwo kple nyɔnuwo siaa, ale be woagblɔ nya ɖi. 19 Mana\nnukunuwo nadzɔ le dziŋgɔlῖ me kple anyigba dzi siaa, eye wòadze abe ʋu, dzobibi\nkple dzudzɔtutu 20 kɔlikɔli ene. Hafi ŋkeke dziŋɔ si Aƒetɔ la ɖo da ɖi nava la, ɣe atrɔ\nzu viviti eye ɣleti abia hẽ abe ʋu ene. 21 Ke ame si abia nublanuikpɔkpɔ tso Aƒetɔ\nla gbɔ la akpɔ ɖeɖe.’”\n22 Petro yi eƒe nuƒoa dzi gblɔ be, “Mi Israeltɔwo, miɖo to miasee! Mawu wɔ\nnukunu klitsu geɖewo le mia dome to Yesu Nazaretitɔ la dzi, be yeatsɔ aɖo kpe\nedzii be, Yesu nye ye vi vavã. Nu siawo katã le nyanya me na mi pɛpɛpɛ. 23 Azɔ,\nabe ale si Mawu ŋutɔ wɔ ɖoɖo da ɖi xoxo ene la, eɖe mɔ na mi, mieto Roma\ndziɖuɖua dzi klã Yesu ɖe atitsoga ŋu eye miewui. 24 Gake Mawu ŋutɔ gaɖe Yesu\ntso ku ƒe ŋɔdzi me, fɔe ɖe tsitre tso ame kukuwo dome, elabena ku ƒe ŋusẽ mete\nŋu ɖu Yesu dzi o.\n25 “Fia David ƒo nu tso Yesu ŋu be, ‘Menya be nye Aƒetɔ la le gbɔnye ɖaa.\nEkpena ɖe ŋunye, ẽ, Mawu ƒe ŋusẽ gã la xɔna nam.\n26 “ ‘Esia ta dzidzɔ blibo yɔ nye dzime eye mele Mawu kafum ɖaa gbe sia\ngbe. Kakaɖedzi le asinye hã be nu sia nu anyo nam le ku me gɔ̃ hã.\n7\n27 “‘Mawu, magblẽ nye luʋɔ ɖe tsiẽƒe o, eye mana be e ƒe Kɔkɔetɔ la ƒe\nŋutilã nanyunyɔ o.\n28 “‘Àna magbɔ agbe eye makpɔ dzidzɔ le blibo gbɔwò.’”\n29 Petro yi edzi be, “Nɔviwo, mibu tame nyuie ! Mía Togbui David menɔ nu\nƒom le eɖokui ŋuti esi wògblɔ nya siwo megblɔ na mi la o. Elabena David ku\nxoxoxo eye eƒe yɔdo gɔ̃ hã le mía dome afii. 30 David nye nyagblɔɖila eye enya be\nMawu do ŋugbe matrɔmatrɔ da ɖi be, David ƒe dzidzimevi ɖeka ava zu Mesia la eye\nwòanɔ David ƒe fiazikpui dzi aɖu fia. 31 Gawu la David kpɔ nu siwo ava dzɔ le\nŋgɔgbea eye wògblɔe ɖi le Mesia la ƒe tsitretsitsi tso ame kukuwo dome ŋu be, eƒe\nluʋɔ matsi tsiẽƒe o, eye eƒe ŋutilã manyunyɔ o. 32 Yesu ŋue David gblɔ nya siawo\ntsoe eye le nyateƒe me la, mí katã míate ŋu aɖi ɖase be Mawu fɔ Yesu tso ame\nkukuwo dome vavã.\n33 “Ke fifia la, Yesu bɔbɔ nɔ bubu ƒe fiazikpui kɔkɔtɔ dzi le Mawu ŋutɔ gbɔ\ntututu. Eye abe ale si Fofo la ŋutɔ do ŋugbee ene la, ena ŋusẽe be wòaɖo Gbɔgbɔ\nKɔkɔe la ɖe mía me eye eya ƒe dɔwɔnae nye nu siwo kpɔm miele kple nu siwo sem\nmièle fifia. 34 Elabena David melia yi dziƒo o, gake egblɔ be, ‘Aƒetɔ la gblɔ na nye\nAƒetɔ be: nɔ anyi ɖe nye nuɖusime 35 va se ɖe esime mawɔ wò futɔwo wò\nafɔɖodzinuwoe.’\n36 “Eya ta mika ɖe edzi na Israel bliboa be Mawu wɔ Yesu sia, ame si\nmiawo mieklã ɖe ati ŋu la Aƒetɔ la kple Kristo la siaa.”\n37 Petro ƒe nyawo wɔ dɔ ɖe ameha la dzi ale gbegbe be wo dometɔ aɖewo\nbia Petro kple apostolo bubuawo be, “Nɔviwo, nu ka wɔ ge míala?”\n8\n38 Petro ɖo eŋu na wo be, “Ele be mia dometɔ ɖe sia ɖe nadzudzɔ nu vɔ̃\nwɔwɔ, atrɔ ɖe Mawu ŋu eye woade mawutsi ta na mi le Yesu Kristo ƒe ŋkɔ me bena\nwoatsɔ miaƒe nu vɔ̃wo ake mi. Ne miewɔ esia la ekema miawo hã miaxɔ nunana sia,\nsi nye Gbɔgbɔ Kɔkɔe la. 39 Elabe Kristo do Gbɔgbɔ Kɔkɔe la ŋugbe na mia dome\name sia ame si Aƒetɔ Mawu ŋutɔ yɔ va eɖokui gbɔe eye menye miawo ɖeɖe ko o, ke\nboŋ na mia viwo kple ame siwo tso dukɔ bubuwo me gɔ̃ hã.”\n40 Petro yi dzi hegblɔ mawunya didi aɖe na ameha la. Eƒo nu le Yesu ŋu na\nwo eye wòbia tso wo si be woadze agbagba adzudzɔ nu vɔ̃ wɔwɔ eye woaɖe wo\nɖokuiwo ɖa tso nu vɔ̃ɖi siwo le edzi yim le dukɔa me la gbɔ. 41 Ame abe akpe etɔ̃\nsɔŋ xɔ Petro ƒe nyawo dzi se ale be wona wòde mawutsi ta na wo gbe ma gbe ke.\nYerusalem hame la\n42 Ame siawo ge ɖe xɔsetɔwo ƒe habɔbɔ me eye wo katã wodoa go edziedzi hesrɔ̃a\nmawunya tso apostoloawo gbɔ, wodoa gbe ɖe eye woɖua Aƒetɔ ƒe Nuɖuɖu Kɔkɔe la\nhã. 43 Wo katã nɔ anyi le vɔvɔ̃ tɔxɛ me eye apostoloawo hã wɔ nukunu geɖewo\nwokpɔ.\n44 Xɔsetɔwo katã nɔ teƒe ɖeka, wowɔ woƒe nuwo katã hamenui 45 wotsɔ\nwoƒe kesinɔnuwo kple nunɔamesiwo dzra eye woma ga la na amae sia ame ɖe eƒe\nhiahiã nu. 46 Wokpea ta ɖe gbedoxɔ la me gbe sia gbe hesubɔa Mawu. Wogamaa\nwo ɖokuiwo ɖe ha suesuewo me hã eye wodoa go le wo nɔewo ƒe aƒewo me heɖua\nAƒetɔ ƒe Nuɖuɖu Kɔkɔe la. Woɖua nu ɖekae hã dzidzɔtɔe, 47 wonɔa akpedada na\n9\nMawu, dzi ɖaa, amewo katã kpɔa ŋudzedze nyuie le xɔsetɔ siawo ŋuti eye Aƒetɔ la\ntsɔa ame siwo kpɔ xɔxɔ la kpena ɖe wo ŋuti gbe sia gbe.\nPetro da gbe le tekunɔ aɖe ŋu\n3 Gbe ɖeka le ɣetrɔ ga etɔ̃ me la, Petro kple Yohanes yi gbedoxɔ la me be\nyewoaɖado gbe ɖa abe ale si wowɔnɛ ɖaa ene. 2 Esi woɖo gbedoxɔa gbɔ la, wokpɔ\ntekunɔ aɖe si wokɔ va da ɖe agbo si woyɔna be “Agbo Nyui” la nu. Amea nye\ntekunɔ tso eƒe dzɔdzɔme ke eye gbe sia gbe la eƒe ƒometɔwo kɔnɛ va dana ɖe agbo\nsia nu be wòabia nu le afi ma. 3 Esi Petro kple Yohanes to tekunɔ sia ŋu va yina ko\nla, edo ɣli bia wo be woana ga ye.\n4 Petro kple Yohanes trɔ kpɔe dũ eye Petro gblɔ nɛ be, “Nɔvi, fɔ ta nàkpɔ\nmíaƒe ŋkume.”\n5 Tekunɔ la fɔ ŋku ɖe wo dzi gãa henɔ mɔ kpɔm be woana ga ye. 6 Petro\ngblɔ nɛ be, “Nɔvi, klosalo kple sika mele asinye o, ke nu si le asinye lae mana wò.\nLe Yesu Kristo, Nazaretitɔ la ƒe ŋkɔ me, tsi tre nàzɔ azɔli.”\n7 Ale Petro do asi ɖa lé tekunɔ la ƒe alɔnu be wòatsi tre. Kasia dɔna la kpɔ be\nŋusẽ ɖo yeƒe afɔ kple drikame ŋu. 8 Ale wòti kpo, tsi tre hede asi azɔlizɔzɔ me. Enɔ\nkpo tim nɔ zɔzɔm alea henɔ Mawu kafum eye wòdze Petro kple Yohanes yome\nge ɖe gbedoxɔa me.\n9 Ame siwo katã kpɔ ame sia wònɔ zɔzɔm nɔ Mawu kafum la 10 de dzesii be\neyae nye ŋutsu ma si nɔa nu biam le gbedoxɔ la ƒe agbo si woyɔna be ‘Nyui’ la nu,\nwoƒe nu ku eye woƒe mo wɔ yaa le nu si dzɔ ɖe edzi la ŋu.\n10\nPetro gblɔ mawunya na ame siwo le gbedoxɔ la me\n11 Nuwɔametɔ sia nɔ Petro kple Yohanes ŋu kplikplikpli va ɖo gbedoxɔa ƒe akpa si\nwoyɔna be Salomo ƒe Akpata la me eye ameha la ƒo zi va wo gbɔ le afi ma. Le afi\nsia la, ame sia ame tɔ te ɖi nɔ nu wɔnuku sia teƒe kpɔm kple vɔvɔ̃.\n12 Enumake Petro wɔ mɔnukpɔkpɔ sia ŋutidɔ heƒo nu na ameha la. Egblɔ na\nwo be, “Israeltɔwo, nu ka ta nuwɔna sia wɔ nuku na mi alea gbegbe eye miebu be\nŋusẽ tɔxɛ aɖee le míawo ŋutɔwo si alo míaƒe kɔkɔenyenye tae míete ŋu da gbe le\name sia ŋu ale be wòte ŋu le zɔzɔm hã?” 13 Medi be eme nakɔ na mi nyuie be\nMawu si nye Abraham, Isak, Yakɔb kple mía tɔgbuitɔgbuiwo ƒe Mawu lae da gbe le\name sia ŋu be yeatsɔ ade bubu eƒe subɔla Yesu Kristo ŋu. Yesu Kristo siae nye ame\nsi gbɔ miawo miegbe nu le le Pilato ŋkume, togbɔ be Pilato dze agbagba ale gbegbe\nbe yeaɖe asi le eŋu, aɖe eƒe agbe tso ku me hafi hã. 14 Medze mia ŋu be wòaɖe asi\nle Ame Kɔkɔe vɔ̃mawɔla sia ŋu o, ke boŋ miebia be wòaɖe asi le hlɔ̃dola ŋu boŋ. 15\nẼ, miewu ame si me agbe doa go tsona la, gake Mawu fɔe ɖe tsitre tso ame kukuwo\ndome. Nye kple Yohanes míate ŋu aɖi ɖase kɔtee le esia ŋu be esi miewui vɔ la,\nmíedo goe, agbagbe, ŋkume kple ŋkume.\n16 “Yesu ƒe ŋkɔe da gbe le dɔnɔ sia ŋu. Miawo ŋutɔ mienye nuwɔametɔ\nsi ƒomevi wònye va yi. Le nyateƒe me la, Yesu dzixɔse si Mawu ŋutɔ na mí la ƒe\nŋusẽ mee dɔnɔ sia kpɔ hayahaya blibo sia tsoe.”\n17 “Nɔviwo, menya be nu si miewɔ ɖe Yesu ŋu la, mienya hafi wɔe o.\nNenema kee nye mia nunɔlawo hã. 18 Ke to wɔna siawo me la, Mawu na be nu siwo\n11\nnyagblɔɖilawo gblɔ da ɖi be ele be Mesia la nakpe fu nenema la va eme pɛpɛpɛ. 19\nKe azɔ la nɔviwo, mitrɔ miaƒe susu kple nɔnɔme ɖe Mawu ŋu, eye mitsɔ\nmia ɖokuiwo nɛ ale be Mawu hã natsɔ miaƒe nu vɔ̃wo ake mi eye wòana be miakpɔ\ndzidzeme. 20 Gawu la, Mawu agaɖo Yesu miaƒe Mesia la ɖe mi 21 Ẽ, abe ale si\nnyagblɔɖilawo gblɔe da ɖi xoxoxo ene la, ele be Yesu nanɔ dziƒo va se ɖe esime\nwoaɖe nu vɔ̃ ɖa le nu sia nu ŋu keŋkekeŋ. 22 Mose hã gblɔe xoxo be, ‘ɣeyiɣi gbɔna\nesi Mawu ŋutɔ aɖo nyagblɔɖila tɔxɛ aɖe ɖe mia dome abe nye Mose pɛpɛpɛ ene.\nAnyo na mi be miaɖo to ame sia ƒe gbe 23 elabena woatsrɔ̃ ame sia ame si mase eƒe\ngbe awɔ ɖe edzi o.’\n24 “Samuel kple nyagblɔɖila bubuawo tso Samuel ŋɔli va ɖo fifia hã ƒo nu\ntso nu siwo le dzɔdzɔm egbegbe la ŋu. 25 Miawoe nye nyagblɔɖila siawo ƒe\ndzidzimeviwo eye ŋugbe si Mawu do na mia tɔgbuiwo la, miawo hã miele eme.\nMawu do ŋugbe na Abraham be, ‘Woayra xexeame blibo la to wò dzidzimeviwo\ndzi.’ 26 Le ŋugbedodo sia ta, esi Mawu ɖo via ɖe xexeame la, eɖoe ɖe Israel dukɔ\nla gbɔ gbã be wòakplɔ mi, miadzudzɔ nu vɔ̃ wɔwɔ, atrɔ va Mawu gbɔ.”\nPetro kple Yohanes le Sanhedrin ŋkume\n4 Esi Petro kple Yohane nɔ nu ƒom na ameawo alea la, Osɔfogãwo kple\ngbedoxɔŋudzɔlawo ƒe amegã kpakple Zadukitɔwo dometɔ aɖewo va do ɖe wo dzi. 2\nAle si Petro kple Yohanes nɔ gbeƒã ɖem be Yesu gagbɔ agbe tso ame kukuwo dome\nla nye nu si mevivi wo nu kura o. 3 Eya ta wolé Petro kple Yohanes, gake esi fiẽ ɖo\nxoxo ta la, wotsɔ wo ame evea de gaxɔ me be woadɔ afi ma ŋu nake. 4 Togbɔ be\n12\nwòva me alea hã la, ame geɖe siwo se Petro kple Yohanes ƒe nyagbɔgblɔ gbe ma\ngbe la xɔe se hetrɔ dzime eye wozu xɔsetɔwo ale xɔsetɔwo katã ƒe xexlẽme va ɖo\nabe akpe atɔ̃ ene. 5 Le ŋufɔke la, Yudatɔwo ƒe Osɔfogãwo, agbalẽfialawo kple\ndumemegãwo kpe ta le Yerusalem. 6 Takpekpea me nɔla aɖewo nye Anas si nye\nOsɔfogã, Kayafa, Yohanes, Aleksandro kple Anas ƒe ƒometɔ aɖewo. 7 Wokplɔ Petro\nkple Yohanes va woƒe ŋkumee. Takpekpea me nɔlawo bia Petro kple Yohanes be,\n“Ame kae na ŋusẽ mi be miawɔ nu sia?”\n8 Enumake Gbɔgbɔ Kɔkɔe la do ŋusẽ Petro eye wòɖo eŋu na wo be, 9\n“Osɔfogã, bubutɔwo, kple dumemegãwo, nenye tekunɔ sia ƒe hayahaya tae miele gbe\nbiam mí la, 10 ekema medi be mi kple Israeltɔwo katã mianya kɔtee be, to ŋusẽ tɔxɛ\nsi le Yesu Kristo Nazaretitɔ la ƒe ŋkɔ mee ame sia kpɔ lamesẽ le. Yesu siae nye\nMesia ame si miawo miewu, ke Mawu fɔe ɖe agbe tso ame kukuwo dome. Eya ƒe\nŋusẽe na be dɔnɔ sia tsi tre ɖe mía dome fifi laa, eye eƒe lãme sẽ. 11 Mawunya gblɔe\nbe, ‘Kpe si xɔtulawo gbe la eya kee trɔna zua dzogoedzikpe.’ 12 Yesu ɖeka pɛ ko\ndzie ame sia ame ato hafi akpɔ ɖeɖe. Ame aɖeke megali le xexeame godoo si ate ŋu\naxɔ na amegbetɔ aɖeke wu Yesu o.”\n13 Ŋusẽ tɔxɛ si ɖo Petro kple Yohanes me be wote ŋu ɖo nyawo ŋu alea la,\nwɔ nuku na Takpekpea ŋutɔ, elabena wonya be Petro kple Yohanes menya agbalẽ o.\nTakpekpea kpɔe dze sii be, Yesu yomenɔnɔ tae wote ŋu kpɔ ŋusẽ sia. 14 Gawu la,\nesi wònye be dɔnɔ si ŋu woda gbe le hã nɔ tsitre ɖe wo dome ta la, ɖe ko wònɔ na\nTakpekpea me nɔlawo be woalɔ̃ be ŋusẽ aɖe le Petro kple Yohanes si vavã. 15 Le\n13\nesia ta wona wokplɔ Petro kple Yohanes do goe le xɔa me ale be woate ŋu akpɔ\nmɔnu abu tame le nya la ŋu.\n16 Azɔ Takpekpea me nɔlawo bia wo nɔewo be, “Nu ka tututue míawɔ ame\neve siawo? Enye nyateƒe matrɔmatrɔ be woda gbe le nuwɔametɔ sia ŋu vavã eye\nnukunu sia ɖi hoo le Yerusalem du bliboa me. 17 Gake hã ɖewohῖ míate ŋu axe mɔ\nna wo be woagakaka woƒe nya si gblɔm wole le Yesu kple ame kukuwo ƒe tsitretsitsi\nŋu ayi dzii o. Míayɔ wo ado vɔvɔ̃ na wo be ne wogakatse gblɔ nya tso Yesu ŋu la,\nmanyo na wo kura o!” 18 Ale wogayɔ Petro kple Yohanes va wo dome eye wode se\nna wo vevie be yewomedi be yewoagasee alo akpɔ wo woanɔ nu fiam tso Yesu ŋu le\nteƒe aɖeke kura o.\n19 Ke Petro kple Yohanes ɖo eŋu gblɔ na wo be, “Miawo ŋutɔwo mibu eŋu\nkpɔ be enyo be míase amegbetɔ ƒe gbe agbe Mawu ƒe gbedziwɔwɔ hã? 20 Asesẽ na\nmí ŋutɔ be míadzudzɔ nuƒoƒo le nu wɔnuku siwo míekpɔ kɔtee be Yesu wɔ kple nya\nsiwo wògblɔ la ŋu.”\n21 Ke Takpekpea me nɔlawo gaklẽ ŋku do wo hede se na wo be woadzudzɔ\nnyawo gbɔgblɔ. Emegbe la woɖe asi le wo ŋu wodzo elabena womenya ale si tututu\nwoawɔ ahe to na wo ale be zi matɔ le dua me o, elabena ame sia ame kloe le dua\nme nɔ Mawu kafum le nukunu gã si wòwɔ to Petro kple Yohanes dzi la ta. 22 Esia\nnye be woda gbe le ame si nye tekunɔ ƒe blaene sɔŋ la ŋu.\nHametɔwo ƒe gbedodoɖa\n14\n23 Esi woɖe asi le Petro kple Yohanes ŋu tete ko la, woti wo tɔ nusrɔ̃lawo bubuawo\nyii ɖagblɔ nu siwo katã dzɔ ɖe wo dzi la na wo.\n24 Enumake wo katã woƒo ƒu do gbe ɖa gblɔ be,\n“O Aƒetɔ Mawu gã, wò ame si wɔ dziƒo, anyigba, atsiaƒu kple emenuwo katã,\n25 wò Gbɔgbɔ Kɔkɔe la ƒo nu to mía tɔgbui David dzi be, ‘Nu ka ta Trɔ̃subɔlawo do\ndziku ɖe Mawu ŋu eye dukɔwo hã le bablawo wɔm dzedzro ɖo? 26 Ẽ,\nanyigbadzifiawo wɔ ɖeka be yewoaho aʋa ɖe Mawu kple Mesia la ŋu!”\n27 “Nu sia tututue le dzɔdzɔm le mía dome egbe le Yerusalem du sia me!\nElabena fia Herodes kple Pontio Pilato kple Trɔ̃subɔlawo katã kpakple Israelviwo gɔ̃\nhã wɔ ɖeka hetsi tre ɖe viwò Yesu, wò dɔla kɔkɔe si dzi 28 nèda asi ɖo la ŋu. Ke nu\nsi wò ŋutɔ nèɖo da ɖi le wò nunya kple ŋusẽ me xoxo la eya ko woate ŋu awɔ. 29\nAzɔ mía Mawu, wò ŋutɔ se ale si wole kakam ɖe mía ŋui la ɖa! Na dzideƒo blibo mí\nwò subɔlawo be míate ŋu agblɔ wò nya kple 30 agbe eye na ŋusẽ mí be míate ŋu ada\ngbe le dɔnɔwo ŋu, awɔ nukunu gãwo le wò dɔla Kɔkɔe, Yesu, ƒe ŋkɔ me.”\n31 Esi wodo gbe ɖa vɔ alea ko la xɔ si me wonɔ la ʋuʋu sesῖe eye Gbɔgbɔ\nKɔkɔe la ge ɖe wo dometɔ ɖe sia ɖe me ale be wogakpɔ ŋusẽ hegblɔ Mawu ƒe nya la\nkple dzideƒo gã blibo.\nHametɔwo wɔ nu sia nu hamenui\n32 Xɔsetɔ siawo katã ƒe dziwo kple susuwo nɔ ɖeka. Wo dometɔ aɖeke mebuna be\nnu si le ye si la nye ye ɖeka ko tɔ o, ke boŋ womaa nuwo ɖe wo nɔewo dome. 33\nApostolowo kpɔ ŋusẽ gblɔ mawunya detowo heɖe gbeƒã Aƒetɔ Yesu ƒe tsitretsitsi tso\n15\name kukuwo dome eye amenuveve gã le wo katã dzi. 34 Koɖoɖo aɖeke menɔ anyi o,\nelabena ame siwo si nuwo nɔ abe anyigba, xɔ kple bubuwo ene la dzra wo 35 hetsɔ\nga la vɛ na apostoloawo wona wo dometɔ ɖe sia ɖe ɖe eƒe hiahiã nu.\n36 Yosef, Levitɔ, ame si wodzi le Kipro eye apostoloawo yɔna hã be\nBarnaba, si gɔme woɖe be “Dzideƒovi” 37 dzra eƒe agble hetsɔ ga la katã vɛ na\napostolawo.\nAnania kple Safira\n5 Ŋutsu aɖe si woyɔna be Anania kple srɔ̃a Safira hã dzra anyigba, 2 ke Anania\ntsɔ ga la ƒe ɖe dzra ɖo hafi tsɔ mamlɛa vɛ na apostoloawo be eyae nye ga si yekpɔ.\nNuwɔna sia nɔ nyanya me na srɔ̃a, Safῖra, hã.\n3 Ke Petro biae be, “Anania, nu ka ta nèɖe mɔ na Satan be wòva xɔ aƒe ɖe\nmèwo alea? Menye amegbetɔ blem nèle o, ke boŋ Gbɔgbɔ Kɔkɔe la blem nèle. 4\nAnyigba la, wò ŋutɔ tɔwòe eye ne edze ŋuwò la, àte ŋu adzrae, ke ne mèlɔ̃ o hã la,\nmàdzrae o. Nenema ke esi nèdzrae vɔ la, ŋusẽ le asiwò be nàtsɔ ga la ƒe akpa si dze\nŋuwò la vɛ na mí. Ke nu ka tae nètsɔ ga la ƒe ɖe dzra ɖo heva le gbɔgblɔm be ga la\nkatãe nye esia? Menye amegbetɔ blem nèle o ke boŋ Mawu ŋutɔ blem nèle.”\n5 Esi Anania se nya sia tete ko la emu dze anyi enumake heku. 6 Vɔvɔ̃ ɖo\name sia ame ŋutɔ. Ke ɖekakpui siwo kpɔ eteƒe la bla avɔ ɖe ame kukua ŋu hekɔe yi\nɖaɖi.\n7 Abe gaƒoƒo etɔ̃ megbe ene la, Anania srɔ̃, Safῖra, hã va ɖo. Eya menye nu si\ndzɔ ɖe srɔ̃a dzi o. 8 Petro biae be, “Safῖra, ga home ale kple alee miekpɔ tso anyigba\nsi miedzra mea?”\n16\nSafῖra ɖo eŋu enumake bobobo be, “Ẽ, nenema tututue míekpɔ.”\n9 Petro gblɔ na Safῖra be, “Nu ka ta mi kple srɔ̃wo, Anania, miewɔ ɖeka be\nyewoate Aƒetɔ la ƒe Gbɔgbɔ kpɔ mahã? ɖekakpui siwo ɖi wò aƒetɔ ƒe kukua woe nye\nema le xɔa godo le wò hã lalam.”\n10 Enumake Safῖra hã mu dze anyi heku, eye esi ɖekakpuiawo va kpɔ eƒe\nkukua le anyigba la, wokɔ eya hã yi ɖaɖi ɖe srɔ̃a xa. 11 Nyadzɔdzɔ sia de vɔvɔ̃ gã\naɖe hame blibo la kple ame siwo katã see la me.\nApostoloawo yɔ dɔ ame geɖewo\n12 Le ɣeyiɣi siawo me la, apostoloawo ƒoa ƒu edziedzi ɖe gbedoxɔ ƒe akpa si\nwoyɔna be Salomo ƒe Akpata la me, eye wonɔa dzesi kple nukunu geɖewo wɔm le\nafi ma. 13 Ame geɖewo metea ŋu doa dzi tena ɖe apostoloawo ŋu tututu o, ke hã\name sia ame tsɔ bubu tɔxɛ blibo na wo. 14 Ame geɖewo ŋutɔ, ŋutsu kple nyɔnu siwo\nxɔ se la ge ɖe Aƒetɔ ƒe ha la me. 15 ɖe apostoloawo ƒe nukunuwɔwɔwo ta la, amewo\nkɔa dɔnɔwo dana ɖe abawo dzi le mɔwo to be ne Petro va yina la, eƒe vɔvɔlῖ nadze\nwo dzi. 16 Zi gã aɖe tɔ le kɔƒe siwo ƒo xlã Yerusalem la me eye amewo tsɔ woƒe\ndɔnɔwo kple ame siwo me gbɔgbɔ vɔ̃wo le la vɛ eye wòda gbe le wo dometɔ ɖe sia\nɖe ŋu.\nWoti Apostoloawo yome\n17 Ke Osɔfogã la kple eŋume siwo tso Zadukitɔwo ƒe kɔmama la me la yɔ fũ kple\nŋuʋaʋã. 18 Ale wolé apostoloawo de gaxɔ me.\n17\n19 Ke le zã me la, mawudɔla aɖe va apostoloawo gbɔ le gaxɔa me. Eʋu\ngaxɔa ƒe agbowo eye wòkplɔ wo do goe. Egblɔ na wo be, 20 “Miyi gbedoxɔ la me\neye miagblɔ Agbe Yeye sia ƒe nya na ame sia ame.”\n21 Apostoloawo va ɖo gbedoxɔa me le ŋdi kanya eye wodze\nmawunyagbɔgblɔ gɔme. Sẽ ko la, Osɔfogã la kple eŋumewo hã va ɖo gbedoxɔ la me.\nWoyɔ Yudatɔwo ƒe takpekpe gã me nɔlawo ƒo ƒu ɖe woƒe takpeƒe, eye wodɔ\nasrafoawo ɖa be woayi aɖakplɔ apostoloawo tso gaxɔ la me vɛ ne yewoadrɔ̃ ʋɔnu\nwo. 22 Ke esi asrafoawo yi la, womekpɔ apostoloawo le gaxɔa me o, ale wotrɔ\nyi ɖagblɔ na takpekpea me nɔlawo be, 23 “Esi míede la, asrafowo nɔ agboa nu dzɔm\npɛpɛpɛ eye ʋɔtrua hã nɔ tutu goŋgoŋgoŋ gake esi míeʋu ʋɔa hege ɖe eme la, míekpɔ\name aɖeke le teƒea o.”\n24 Nya sia ʋuʋu asrafo siwo kpɔa gbedoxɔa dzi ƒe amegã kple Osɔfogãwo\nŋutɔ eye woƒe dzi gbã. Womenya nu si tututu ava dzɔ ɖe esia yome o eye\nwomenya ɣekaɣi tututu hã nu siawo nu ava yi o. 25 Ke ame aɖe va gblɔ na wo be,\name siwo wolé de gaxɔ me la woe nye ma le nya gblɔm na ameawo ŋusẽtɔe le\ngbedoxɔ la me.\n26 Enumake, asrafowo ƒe amegã kplɔ etevi aɖewo ɖe asi eye woyi ɖalé\napostoloawo. Asrafoawo kpɔ egbɔ be yewomelé wo sesẽtɔe o, elabe wonɔ vɔvɔ̃m be\nne yewowɔ esia la, ɖewohῖ ameha gã si le afi ma la aƒu kpe yewo awu. 27 Wokplɔ\napostoloawo va Sanhedrin la ƒe ŋkume be Osɔfogã nabia gbe wo.\n28 Esi apostoloawo va ɖo Takpekpea me nɔlawo ŋkume la, Osɔfogã bia be,\n“Menye ɖe míede se na mi be miadzudzɔ Yesu sia ƒe ŋutinya gbɔgblɔ oa? Ke azɔ\n18\nkura boŋ miekaka nya sia ɖe Yerusalem du bliboa me kple susu be amewo nabu fɔ\nmí be míeda vo be míewu Yesu sia!”\n29 Petro ɖe etɔwo nu gblɔ be, “Ele na mí be míawɔ ɖe Mawu ƒe gbe dzi ke\nmenye ɖe amegbetɔ tɔ dzi o. 30 Esi miewu Yesu si mieklã ɖe ati ŋu la, mía\ntɔgbuitɔgbuiwo ƒe Mawu la ŋutɔ gafɔe ɖe tsitre tso ame kukuwo dome. 31 Eye\nMawu tsɔ ŋusẽ blibo doe ɖe dzi be wòanye Fiavi kple ɖela ale be to eya dzi la,\nIsraelviwo nakpɔ mɔnu atrɔ wo ƒe agbenɔnɔ ale be woatsɔ wo ƒe nu vɔ̃wo ake wo. 32\nMíawo ŋutɔwo míekpɔ nu sia teƒe tsitotsito eye Gbɔgbɔ Kɔkɔe si Mawu naa ame\nsiwo wɔa eƒe gbe dzi la ɖi ɖase le nu siawo ŋu hã.”\n33 Petro ƒe nya sia wɔ abe ɖe wòtsɔ ami kɔ ɖe dzo me ene, takpekpea me\nnɔlawo katã nyra, wodo dziku blibo eye woɖoe be yewoawu apostoloawo.\nGameliel ƒe aɖaŋu\n34 Ke ametsitsiawo dometɔ ɖeka si ŋkɔe nye Gamaliel ame si hã nye Farisitɔ xɔŋkɔ\naɖe si nya xɔsenyawo ƒe sea nyuie la, tsi tre heƒo nu na takpekpea me nɔlawo. Ke\nhafi wòadze nua ƒoƒo gɔme la, ebia be woakplɔ apostoloawo aɖe kpɔe vie.\n35 Azɔ Gamaliel trɔ ɖe etɔwo gbɔ gblɔ na wo be, “Mía tɔ, Israeltɔwo, mikpɔ\nnyuie le ɖoɖo si wɔm miele ɖe ame siawo ŋu la ŋuti. 36 Miawo ŋutɔwo miaɖo ŋku\nedzi kɔtee be, ɣeyiɣi aɖe va yi la, ɖekakpui aɖe va do ɖe mía dome eye wòwɔ eɖokui\nhlodzoo be yenye ame gã aɖe. Ẽ, le nyateƒe me la, ame abe alafa ene sɔŋ dze eyome.\nKe nu kae va dzɔ? Wowu eya ŋutɔ eye eyomedzelawo katã kaka gbẽ, ke nya vɔ̃\naɖeke medzɔ o. 37 Le eya megbe la ame bubu hã gava do. Ame sia nye Yuda si tso\n19\nGalilea. Eya ha dze agbagba he amewo ɖe eɖokui ŋu abe eƒe nusrɔ̃lawo ene, le\nŋkɔŋɔŋlɔ ŋkekeawo me. Gake, eya hã va ku eye eyomedzelawo kaka.”\n38 Gamaliel yi dzi be, “Tɔnyetɔwo, aɖaŋu si medi be maɖo na mie nye be,\nmiɖe asi le ame siawo ŋu kpoo. Ne wònye woawo ŋutɔ ƒe nufiafia kakam wole la,\nekema eteƒe madidi o, nu sia nu awu enu. 39 Gake nenye Mawu ƒe dɔ wɔm wole\nvavã la, ekema miate ŋu atsi enu gbeɖe o. Gawu la, ne miekpɔ nyuie o la, miakpɔ be\nyewole kame tem kple Mawu.”\n40 Takpekpea me nɔlawo xɔ Gamaliel ƒe aɖaŋu sia ale woyɔ apotoloawo vɛ\neye woƒo wo. Emegbe wode se na wo be woagagblɔ nya aɖeke le Yesu ƒe ŋkɔ me\ngbeɖe o, eye woɖe asi le wo ŋu.\n41 Apostoloawo ɖe abla do go le takpexɔa me kple dzidzɔ blibo be wodo\nŋukpe yewo le Yesu ƒe ŋkɔ ta. 42 Azɔ woyi edzi nɔ nya gblɔm gbe sia gbe le\ngbedoxɔa me kple woƒe aƒewo me siaa be Yesue nye Mesia la.\nKpekpeɖeŋunala adreawo tiatia\n6 Esime xɔsetɔawo ƒe xexlẽme va nɔ dzidzim ɖe edzi atraɖii ta la, liʋiliʋῖlilῖ\naɖewo va nɔ ta dom ɖa le wo dome. Wo dometɔ siwo nye Helatɔwo la gblɔ bena\nameŋkumekpɔkpɔ le ta dom ɖa le nuɖuɖumama me, elabena womenaa nuɖuɖu\nHelatɔ siwo nye ahosiwo la wòdea Hebritɔ siwo hã nye ahosiwo la tɔ nu o. 2 Le esia\nta la, Apostolo wuieveawo ƒo xɔsetɔwo katã nu ƒu hewɔ takpekpe aɖe. Apostoloawo\ndoe ɖe hamea gbɔ be,\n20\n3 “Nɔviwo, mele be míawo míatsɔ nuɖuɖudzikpɔkpɔ awɔ míaƒe dɔ o. Míaƒe\ndɔe nye be míagblɔ mawunya. Eya ta mitsa ŋku le mia ɖokuiwo dome, miatia mia\ndometɔ adre siwo sea nu gɔme, Gbɔgbɔ Kɔkɔe la yɔ wo me fũ eye ame sia ame kpɔ\nŋudzedze le wo ŋu. Ne mietia ame siawo la ekema míatsɔ nuɖuɖudzikpɔdɔ sia ade\nwo si koŋ, 4 ale be míawo la míakpɔ ɣeyiɣi awɔ míaƒe dɔ si nye gbedodoɖa,\nmawunyagbɔgblɔ kple nufiafia amewo.”\n5 Nya sia me kɔ na hamea katã eya ta wotia ame adreawo. Ame siwo wotia\nwoe nye Stefano, ame si ƒe xɔse de to eye wòyɔ fũ kple Gbɔgbɔ Kɔkɔe la. Filipo,\nProkoro kple Nikano, bubuwoe nye Timon, Parmena kple Nikolas tso Antioxia ame\nsi nye trɔ̃subɔla si va zu Yudatɔ. 6 Esi wotia ame adre siawo vɔ la wokplɔ wo va\napostoloawo gbɔe eye wodo gbe ɖa ɖe wo ta heda asi ɖe wo dzi, yra wo.\n7 Le esia megbe la apostoloawo kple xɔsetɔ bubuawo gblɔ mawunya le\nteƒeteƒewo eye Yesu yomedzelawo ƒe xexlẽme dzi ɖe edzi fũ le Yerusalem, nenema\nke Yudatɔwo ƒe Osɔfo geɖewo gɔ̃ hã trɔ zu kristotɔwo.\nStefano léle\n8 Stefano ame si Gbɔgbɔ Kɔkɔe la yɔ fũ eye eƒe xɔse de to blibo la wɔ nukunu\ngeɖewo le amewo dome.\n9 Ke gbe ɖeka la, Stefano do go Yudatɔwo ƒe xɔsehabɔbɔ tɔxɛ aɖe si woyɔna\nbe, “Ablɔɖeviwo” la, me tɔwo eye ame siawo de asi nyahehe me kplii vevie. Sẽ ko\nla, Yudatɔ bubu siwo tso Kirene, Aleksandria le Egipte kple Kilikia kpakple Asia la\n21\nva kpe ɖe “Ablɔɖeviawo” ŋu le nyaa hehe me. 10 Gake wo dometɔ aɖeke mete ŋu\nɖu Stefano dzi o, le eƒe nunya kple gbɔgbɔ si le eme la ta.\n11 Le esia ta woyi ɖakpɔ gbevu aɖewo be woava ɖi aʋatsoɖase le Stefano ŋu\nbe eƒo fi de Mose kple Mawu ŋutɔ gɔ̃ hã.\n12 Nya sia sese na be dua me tɔ geɖewo dze agbo vevie. Wotso ɖe Stefano\nŋu eye Yudatɔwo ƒe amegãwo kple agbalẽfialawo lée hekplɔe yi ɖe dumemegãwo\ngbɔe. 13 Aʋatsoɖaseɖila siawo gaɖi ɖase ɖe eŋu le takpekpea me be, yewo ŋutɔ\nyewose Stefano wònɔ fewu ɖum le Yerusalem gbedoxɔ la kple Mose ƒe sewo ŋu.\n14 Woyi dzi gblɔ be, “Míese Stefano gblɔ be, Yesu Nazaretitɔ sia, ava gbã\ngbedoxɔ la eye wòaɖe Mose ƒe sewo katã ɖa.” 15 Esi nu siawo nɔ edzi yim la, ame\nsiwo katã nɔ takpekpea me la kpɔ be Stefano ƒe mo trɔ nɔ keklẽm abe mawudɔla tɔ\nene.\nStefano ƒe nuƒoƒo na Sanhedrin la\n7 Osɔfogã la bia Stefano be, “Nɔvi, ɖe nya siwo katã wogblɔ le ŋuwò le eme\nvavãa ?”\n2 Stefano ƒo nu legbe aɖe heɖe nya me na wo be, “Mawu bubutɔ la ŋutɔ ɖe\neɖokui fia mía tɔgbui Abraham le esime wònɔ Mesopotamia hafi wòva yi Haran. 3\nMawu gblɔ nɛ be neklã eƒe ƒometɔwo katã eye wòabla agba, adzo adze mɔ ayi\nanyigba bubu aɖe sãa si yeafiae la dzi. 4 Ale Abraham dzo le Kaldea nyigba dzi\nheyi ɖanɔ Haran, va se ɖe esime fofoa ku gblẽe ɖi. Esia megbe la, Mawu kplɔe va\n22\nIsrael nyigba sia dzi. 5 Ke Mawu metsɔ anyigba sia ƒe akpa aɖeke tete na Abraham\nbe wòanye etɔ o.\n“Boŋ la Mawu do ŋugbe nɛ be le ɣeyiɣi aɖewo megbe la, anyigba blibo la\nazu eya kple eƒe dzidzimeviwo tɔ, togbɔ be vi aɖeke menɔ Abrahan si haɖe o hã. 6\nMawu gagblɔ na Abraham be, eƒe dzidzimeviwo adzo le anyigba la dzi ayi aɖanɔ\ndzonyigba aɖe dzi ƒe alafa ene sɔŋ abe kluviwo ene. 7 Ke hã Mawu do ŋugbe na\nAbraham be yeahe to na dukɔ si aɖe aboyo Israelviwo, eye emegbe la Israelviwo\nagatrɔ va woƒe anyigba la dzi ava subɔ ye le afii.”\n8 Stefano yi eƒe nuƒoa dzi be, “Mawu de se na Abraham be wòatso aʋa na via\nŋutsuviwo abe nubabla si le Mawu kple Abraham ƒe dzidzimeviwo dome la ƒe\nkpeɖodzinu ene. Le esia ta esi Isak si nye Abraham viŋutsu xɔ ŋkeke enyi ko la,\nfofoa tso aʋa nɛ. Isak ƒe viŋutsue nye Yakɔb ame si hã ƒe viŋutsu wuieveawo me\nIsrael dukɔa ƒe tɔgbui wuieveawo dzɔ tso. 9 Yosef si nye Yakɔb vi mamlɛtɔ la ƒe nu\nmenyo nɔvia bubuawo ŋu kura o ale wodzrae na kluvisitsalawo, ame siwo kplɔe yi\nEgipte abe kluvi ene. Ke hã la, Mawu nɔ kplii 10 ale gbegbe be wòɖee tso eƒe\nfukpekpewo katã me eye gawu la, Mawu na be Egipte fia Farao kpɔ ŋudzedze le\neŋu. Le nunya manyagblɔ si Mawu na Yosef ta la Farao tsɔe ɖo dudzikpɔla gãe le\nEgipte dukɔa me eye wògaɖoe tatɔ le eƒe fiasã blibo la me hã.”\n11 “Eva eme be dɔ sesẽ aɖe va to le Egipte kple Kanan nyigba dzi ale be,\nmía tɔgbuitɔgbuiwo kpe fu ŋutɔ. Nuɖuɖu vɔ le wo si keŋkeŋ. 12 Yakɔb se be nuɖuɖu\nle Egipte nyigba dzi ale wòdɔ viawo ɖa be woaɖaƒle ɖe vɛ. 13 Esi wogayi Egipte zi\nevelia la, Yosef ɖe eɖokui fia nɔviawo elabena womekpɔe dze sii zi gbãtɔ si wode\n23\nafi ma la o. Eɖe wo fia fia Farao hã. 14 Yosef dɔ nɔviawo ɖa be ne woyi la, woakplɔ\nye fofo Yakɔb, ye nɔviwo kple woƒe ƒometɔwo katã, ame siwo ƒe xexlẽme nɔ ame\nblaadre-vɔ-atɔ̃ la vɛ na ye le Egipte. 15 Esiae na be Yakɔb kple viawo katã ʋu va tsi\nEgipte afi si wo katã ku ɖo. 16 Eye wotsɔ Yakɔb kple viawo va Sikem eye woɖi wo\nɖe yɔdo si Abraham ƒle le Homor viwo gbɔ la me.”\n17 Esime ɣeyiɣi si Mawu ɖo na Abraham be yeaɖe eƒe dzidzimeviwo tso\nkluvinyenye me le Egipte ɖo vɔ la Israelviwo gadzi ɖe edzi fũ ŋutɔ le Egipte. 18 Ke\ndzɔgbevɔ̃etɔe la woɖo fia bubu zikpuia dzi le Egipte. Fia sia menya naneke tso Yosef\nŋu o. 19 Le esia ta ewɔ tamesesẽ le mía tɔgbuitɔgbuiwo ŋu ale gbegbe be wòna\nwowu woƒe vidzῖwo.\n20 “Le ɣeyiɣi sia me lɔƒo la, wodzi Mose si nye ɖevi dzeɖekɛ aɖe. Le se si nɔ\nanyi ɣemaɣi me ta la, esi wodzi Mose la, edzilawo ɣlae ɖe xɔme ɣleti etɔ̃ sɔŋ. 21 Ke\nesi wòva dzɔ be womagate ŋu aɣlae o ta la, wotsɔe yi ɖada ɖe teƒe aɖe. Fia Farao\nvinyɔnuvi va fɔe le afi ma ale wòtsɔe abe via ene hekpɔ edzi. 22 Wohe Mose ɖe\nEgiptetɔwo ƒe nunya nu ale wòtsi va zu fiavi xɔŋkɔ aɖe le nunya kple dɔwɔwɔ me.\n23 “Esi Mose xɔ abe ƒe blaene ene la, ewɔ susu gbe ɖeka be yeaɖi tsa aɖakpɔ\nye nɔvi Israelviwo ɖa. 24 Le tsaɖiɖi sia me la eva ke ɖe Israel ɖakakpui aɖe kple\nEgiptetɔ aɖe ŋu wonɔ dzre wɔm. Mose kpɔe be Egiptetɔ la nɔ Israel ɖekakpuia ƒom\nnɔ funyafunya wɔmii eya ta edze Egiptetɔ la dzi hewui. 25 Mose bui be wɔna sia ana\nbe Israelviwo axɔe se be Mawue ɖo ye ɖa be yeava ɖe wo le aboyo me hafi gake\nwomexɔe nenema o.”\n24\n26 “Le ŋufɔke la Mose gaɖi tsa yi etɔ Israelviwo gbɔ. Kasiaa, ekpɔ Israelvi\ndzidzi eve hã wonɔ dzre wɔm vevie. Mose te ɖe wo ŋu enumake be yealé avu le wo\ndome. Egblɔ na wo be, ‘Nɔviwo, menyo kura be miawo ɖeɖe mianɔ dzre wɔm alea o\neya ta midzudzɔ ne miawɔ ɖeka.’”\n27 “Ke ame siawo dometɔ si ƒe nya medzɔ o la gblɔ na Mose be wòakpɔ eya\nŋutɔ ƒe nya gbɔ eye megade nu yewo tɔ me o. Ebia Mose be, ‘Ame kae ɖo wò fia\nkple ʋɔnudrɔla ɖe mía dzi?’ Eyi dzi bia Mose be, 28 ‘Alo de nèdi be yeaƒo nye hã\nawu abe ale si nèwu Egiptetɔ ma etsɔ enea?”\n29 “Nya sia sese te ɖe Mose dzi ale gbegbe be wòsi dzo le nutoa me yi ɖanɔ\nMidian nyigba dzi afi si wòdzi eƒe viŋutsu eveawo le.\n30 “Le ƒe blaene megbe la, mawudɔla aɖe ɖe eɖokui fia Mose le gbedzi le\nteƒe aɖe si te ɖe Sinai to la ŋu. Mawudɔla la ɖe eɖokui fiae le gbe aɖe si le dzo bim\nla me. 31 Esi Mose kpɔ dzobibia la, ewɔ nuku nɛ ŋutɔ eya ta eƒu du yi teƒea be\nyeakpɔ nu si wònye. Ke esi wòƒu dua yina la, ese Mawu ƒe gbe bena. 32 ‘Nyee nye\ntɔgbuiwòwo Abraham, Isak kple Yakɔb ƒe Mawu la.’ Dzidzi ƒo Mose ale gbegbe be\nmete ŋu fɔ ta be yeakpɔ afi si gbea le ɖiɖim tso la o.\n33 “Mawu ƒe gbe yi edzi gblɔ nɛ be, ‘ ɖe wò afɔkpawo le afɔ elabena teƒe si\nnèle la nye teƒe kɔkɔe. 34 Mekpɔ fu gã si kpem vinyewo le le Egipte nyigba dzi, eye\nmese woƒe nublanuiɣli si dom wole la hã. Eya ta meva be maɖe wo tso fukpekpe sia\nme. Va ne madɔ wò ɖe Egipte ne nàwɔ dɔ sia nam’ 35 Ale Mose si gbɔ etɔwo gbe\nnu le eye wobiae be, ‘Ame kae ɖo wò fia kple ʋɔnudrɔ̃la ɖe mia dzi hã?’ la, eya kee\nMawu gaɖo ɖa be wòanye woƒe ɖela kple kplɔla. 36 Ale to nukunu geɖewo wɔwɔ\n25\nme la, Mose kplɔ Israelviwo tso Egipte. Woto Ƒu Dziẽ la me eye wozɔ mɔ to gbedzi\nƒe blaene sɔŋ.\n37 “Mose ŋutɔ gblɔ na Israelviwo be, ‘Mawu ana nyagblɔɖila aɖe adzɔ tso\nmia me abe nye ke ene.’ 38 Mose ƒe nya sia va eme pɛpɛpɛ elabe esi wonɔ gbedzi nɔ\nyiyim la, Mose nye avuléla si nɔ Israelviwo kple mawudɔla si na Mawu ƒe sewo le\nSinai to dzi la dome. Se si nye Agbenya lae wòna wo.”\n39 “Ke nublanuitɔe la, mía tɔgbuiwo gbe nu le Mose gbɔ eye wodi be\nyewoatrɔ ayi Egipte. 40 Le nyateƒe me la, woyɔ Arɔn hegblɔ nɛ be, ‘Nɔvi, me legba\nsiwo anye míaƒe mawu siwo akplɔ mí agbugbɔ yi Egipte na mí elabena míenya nu si\ndzɔ ɖe Mose si kplɔ mí dzoe le Egipte nyigba dzi la dzi o.’ 41 Eya ta wowɔ legba ɖe\nnyivi ƒe nɔnɔme me eye wosubɔ nu si wotsɔ woƒe asi wɔe la kple dzidzɔ blibo hesaa\nvɔ nɛ.\n42 “Wɔna sia na be Mawu hã ɖe asi le wo ŋu eye wosubɔ ɣe, ɣleti\nkple ɣletiviwo abe woƒe mawuwo ene. Mawu bia wo to nyagblɔɖila Amos dzi be,\nIsraelviwo, esi mienɔ gbedzi ƒe blaene sɔŋ ɖe, nyee mienɔ vɔ sam naa? 43 Kpao,\nmenye nyee miesa vɔ na o ke boŋ miaƒe susuwo katã nɔ miaƒe trɔ̃ siwo ƒe ɖewo nye,\nɣletiviwo la kple miaƒe legba bubuwo ŋu. Le esia ta mana woaɖe aboyo mi, akplɔ yi\nabe kluviwo ene ayi keke Babilonia godo ke.”\n44 Stefano gblɔ yi dzi be, “Mía tɔgbuitɔgbuiwo tsɔ ɖaseɖiɖi ƒe agbadɔ la ɖe\nta nɔ gbea dzi, nɔ yiyim tso teƒe yi teƒe. Wowɔ ɖaseɖiɖi ƒe agbadɔ sia abe ale si\ntututu Mawu ɖee fia Mose be woawɔe ene. 45 Le ƒe aɖewo megbe esi Yosua va zu\n26\nkplɔla eye wòho aʋa ɖe Trɔ̃subɔdukɔwo ŋu la wotsɔ agbadɔ sia yi woƒe nɔƒe yeye si\nwonɔ la, eye wowɔ eŋutidɔ va se ɖe Fia David ŋɔli.”\n46 “Mawu yra fia David ŋutɔ, eye David hã bia be Mawu naɖe mɔ na ye\nyeatu gbedoxɔ gã aɖe si anɔ anyi tegbee la na eya, Yakɔb ƒe Mawu la. 47 Ke David\nvi Solomo boŋue nye ame si va tu gbedoxɔ la nɛ. 48 Ke hã la, Mawu menɔa\ngbedoxɔ si amegbetɔ ŋutɔ tsɔ eƒe asi tui la me o. Elabena Mawu ŋutɔ gblɔ to eƒe\nnyagblɔɖila Yesaya dzi be, 49 ‘Nye fiazikpuie nye dziƒo eye anyigbae nye nye\nafɔɖodzinu. Aƒe ka ƒomevi koŋ ame ate ŋu atu nam be manɔ eme? 50 Alo menye\nnyee wɔ dziƒo kple anyigba siaa oa?’”\n51 Stefano yi dzi gblɔ na ƒuƒoƒea be, “Mi trɔ̃subɔla tosesẽtɔ siawo, ɖe wòle be\nmiasẽ dzime atsi tre ɖe Gbɔgbɔ Kɔkɔe la ŋu ɣesiaɣia? Ẽ, alea tututu mia tɔgbuiwo\nwɔe nye si, eye eya ƒomevi ko wɔm miawo hã miele. 52 Mitɔ asi nyagblɔɖila si\nyome mia tɔgbuiwo meti hewɔ fui o la dzi nam. Wowu nyagblɔɖila siwo gblɔ\nMesia ƒe vava ɖi eye miawo hã miede Mesia la asi eye miewui. 53 Ẽ, togbɔ be\nmawudɔlawoe tsɔ Mawu ƒe seawo vɛ na mi hã la, mieɖo koŋ gblẽ seawo to wo dzi\ndada me.”\nWoƒu kpe Stefano wòku\n54 Stefano ƒe nya sia tɔ dzi na Yudatɔwo ƒe kplɔlawo ŋutɔ. Wodo dziku vevie henɔ\nnyanyram le wo ɖokuiwo me. 55 Ke Stefano ame si me Gbɔgbɔ Kɔkɔe la yɔ fũ la li\neƒe ŋkuwo ɖe dzi gãa, ekpɔ Mawu ƒe ŋutikɔkɔe gã la eye Yesu nɔ tsitre ɖe Mawu ƒe\n27\nnuɖusime. 56 Stefano gblɔ na ameha la be, “Mikpɔ ɖa mekpɔ dziƒo nu ʋu eye\nAmegbetɔvi tsi tre ɖe Mawu ƒe nuɖusime.”\n57 Nya sia gado dziku na wo ŋutɔ ale wo katã wotsɔ woƒe asiwo xe tome be\nyewomagase nya aɖeke o. Wodze Stefano dzi henɔ ɣli dom be ame aɖeke megase\neƒe nya o. 58 Emegbe wohee do goe le dua me be yewoaƒu kpee wòaku. ɖasefowo\nkple amewulawo ɖe woƒe awuwo na ɖekakpui aɖe si woyɔna be Saul la be wòakpɔ\nwo dzi na yewo.\n59 Esi kpeawo nɔ Stefano ƒe afi sia fi dzem kpamkpamkpam la, edo gbe ɖa\ngblɔ be, “Aƒetɔ Yesu, xɔ nye gbɔgbɔ la.” 60 Emegbe la, edze klo eye wòdo ɣli gblɔ\nbe, “Aƒetɔ, mègado nu vɔ̃ sia teƒe na wo.” Ale wòdze anyi heku.\nSaul ti hame la yome\n8 Saul da asi ɖe Stefano wuwu sia dzi kpem. Tso gbe ma gbe dzi ko amewo\ndze xɔsetɔ siwo le Yerusalem la yometiti gɔme vevie eye esia na be wo katã si yi\nYudea kple Samaria nutowo me negbe apostoloawo ɖeɖe koe susɔ ɖe Yerusalem. 2\nKe Yudatɔ aɖewo siwo vɔ̃a Mawu la va kɔ Stefano ƒe kukua yi ɖaɖi eye wofae ŋutɔ.\n3 Ke Saul ɖoe kplikpaa be yeagblẽ hame la. Etsoa aƒeme yia aƒeme, léa ŋutsuwo\nkple nyɔnuwo siaa ɖadea gaxɔ me.\nFilipo gblɔ nyanyui la le Samaria\n4 Ke xɔsetɔ siwo si dzo le Yerusalem la kaka Yesu ƒe nyanyui la le afi sia afi si\nwoyi. 5 Filipo hã yi Samaria eye wòɖe gbeƒã le Yesu ŋuti na wo. 6 Filipo wɔ nukunu\ngeɖewo le Samaria eya ta amewo va ɖoa toe ɣesiaɣi. 7 Enya gbɔgbɔ vɔ̃wo do goe le\n28\namewo me, eye ne wodo go le ameawo me alea la wonɔa ɣli dom sesῖe. Eyɔ dɔ\ntekunɔwo kple lãmetututɔwo. 8 Esia wɔe be dzidzɔ blibo yɔ dua me fũ.\nSimon akunyawɔla la\n9 Ke ŋutsu aɖe si ŋkɔe nye Simɔn va nɔ Samaria dua me, enye afakala xɔŋkɔ aɖe le\neƒe nukunuwo ta, eya ŋutɔ da ŋkɔ ɖe eɖokui dzi be yenye gã. 10 Amewo katã ku ɖe\neŋu, ame ŋkutawo kple ame gblɔewo siaa eye woda ŋkɔ ɖe edzi be, “Ame siae nye\nMawu ƒe ŋusẽ si woyɔna be Ŋusẽ Gã” la. 11 Amewo dze eyome hoo elabena enaa\nbe wo nu kuna to eƒe afakaka la me ɣeyiɣi didi aɖe. 12 Ke esi dua me tɔwo se Filipo\nƒe nya la, woxɔe se be Yesu boŋue nye Mesia la. Woxɔ nya siwo Filipo gblɔ tso\nMawufiaɖuƒe la ŋu hã dzi se eya ta wode mawutsi ta na ŋutsuwo kple nyɔnuwo siaa.\n13 Nukutɔe la, Simɔn, afakala la, ŋutɔ hã xɔ mawunya dzi se ale wode mawutsi ta\nnɛ. Le esia megbe la enɔ Filipo ŋu kplikplikpli yia afi sia afi si wòyina la, eye\nnukunu siwo katã Filipo wɔ la na be eƒe nu ku ŋutɔ.\n14 Esi apostolo siwo le Yerusalem se be mawunya ɖo Samaria la, woɖo Petro\nkple Yohanes ɖa be woaɖakpɔ ale si nuwo nɔ edzi yimii le afi ma ɖa. 15 Esime ame\ndɔdɔawo va ɖo Samaria tete ko la, wodo gbe ɖa ɖe xɔsetɔ yeyeawo ta be woaxɔ\nGbɔgbɔ Kɔkɔe la, 16 elabena tsi ko wode ta na wo le Aƒetɔ Yesu ƒe ŋkɔ me ke\nwomexɔ Gbɔgbɔ Kɔkɔe la haɖe o. 17 Esi Petro kple Yohanes nɔ gbea dom ɖa la,\nwoda woƒe asiwo ɖe xɔsetɔawo dzi, eye enumake woxɔ Gbɔgbɔ Kɔkɔe la. 18 Esi\nSimɔn kpɔ be wona Gbɔgbɔ Kɔkɔe amewo to Apostoloawo ƒe asidada ɖe wo dzi me\n29\nla, ena ga Apostoloawo eye wògblɔ na wo be, 19 “Mina ŋusẽ sia nye hã ale be ame\nsia ame si dzi mada asi ɖo la naxɔ Gbɔgbɔ Kɔkɔe la.”\n20 Petro ɖo eŋu nɛ be, “Wò ga natsrɔ̃ kpli wò elabena èbu be yeate ŋu aƒle\nMawu ƒe nunana kple ga! 21 Wɔƒe kple gomekpɔkpɔ aɖeke mele asiwò le\nsubɔsubɔdɔ sia me o elabena wò dzi menyo le Mawu ƒe ŋkume o. 22 Dzudzɔ tame\nvɔ̃ɖi ɖoɖo ne nàdo gbe ɖa na Aƒetɔ la. ɖewohῖ atsɔ wò susu vɔ̃ɖi sia ake wò. 23\nElabena edze nam ƒãa be èyɔ fũu kple vevesese eye nènye kluvi na nu vɔ̃.” 24\nSimɔn ɖo eŋu be, “Do gbe ɖa na Aƒetɔ la ɖe tanye be nu siwo miegblɔ la dometɔ\naɖeke madzɔ ɖe dzinye o.”\n25 Petro kple Yohanes nɔ Samaria hegblɔ mawunya sẽ hafi gatrɔ yi\nYerusalem. Wotɔ ɖe Samaria kɔƒe geɖewo hã me le mɔa dzi, hegblɔ nyanyui la na\namewo le afi siawo hã.\nFilipo kple Etiopia fianyɔnu ƒe aƒedzikpɔla la\n26 Ke le Filipo gome la, mawudɔla aɖe va gblɔ nɛ be, “Tso nàyi mɔ si tso\nYerusalem heto Gaza gbegbe la dzi.” 27 Filipo wɔ abe ale si wogblɔ nɛ la ene eye\nkasia ekpɔ ame aɖe si tso Yerusalem gbɔna le mɔa dzi. Ame siae nye Etiopia ŋutsu\naɖe, si nye fianyɔnu Kandake ƒe gadzikpɔla gã la. Etso Yerusalem afi si wòyi ɖawɔ\nsubɔsubɔ le Mawu ƒe gbedoxɔ la me, 28 eye wòtrɔ va yina aƒe. Esi wònɔ mɔa dzi la\nenɔ Nyagblɔɖila Yesaya ƒe agbalẽ xlẽm sesῖe le eƒe tasiaɖam me.\n29 Gbɔgbɔ Kɔkɔe la gagblɔ na Filipo be, “Te ɖe tasiaɖam la ŋu.”\n30\n30 Esi wòɖe abla te ɖe tasiaɖam la ŋu eye wòse nu si xlẽm ŋutsua le la,\nFilipo biae be, “Èse nu si xlẽm nèle la gɔmea?”\n31 Etiopia ŋutsua ɖo eŋu nɛ be, “Ao, nɔvi, ale ke wɔ mate ŋu ase egɔme le\nesime ame aɖeke meli aɖe eme nam o?” Azɔ eɖe kuku na Filipo be wòage ɖe\ntasiaɖam la me anɔ ye xa. Filipo wɔ nenema. 32 Biblia ƒe akpa si xlẽm wònɔ la gblɔ\nbe, “Wokplɔe abe alẽvi ene yina wuwu ge. Eye abe ale si alẽvi nɔa anyi kpoo ne\nwole eƒe fũwo sẽm ene la, nenema ke eya hã wɔ, meke nu kura o. 33 Le eƒe\nɖokuibɔbɔ ta womedrɔ̃ ʋɔnui ɖe mɔ dzɔdzɔe nu o. Ame kae ate ŋu agblɔ ale si\ndzidzime si me wòdzɔ ɖo la ƒe tagbɔ sẽe la afia? Elabena woɖe eƒe agbe ɖa le\nanyigba dzi.”\n34 Etiopia ŋutsu la bia Filipo be, “Nyagblɔɖila Yesaya ŋu eya ŋutɔ nɔ nu ƒom\nle loo alo ame bubu aɖe ŋuea?”\n35 Biabia sia na be Filipo wɔ mawunya si wòxlẽ la kple bubuwo ŋutidɔ heƒo\nnu le Yesu ŋu na Etiopia ŋutsua.\n36 Esi wonɔ mɔa dzi yina sẽ ko la, wova ke ɖe tɔsisi sue aɖe ŋu. Etiopia\nŋutsua bia Filipo be, “Kpɔ ɖa! Tsie nye esi, nu ka ta nyemade mawutsi ta zi ɖeka\no?”\n37 Filipo ɖo eŋu nɛ be, “Nenye be èxɔe se tso wò dzi blibo me ko la, ekema\nnaneke mexe mɔ o.”\nEtiopia ŋutsua ɖo eŋu be, “Mexɔe se bena Yesu Kristoe nye Mawu Vi la.”\n38 Enumake etɔ tasiaɖam la eye wòɖi ge ɖe tsia me eye Filipo de mawutsi ta\nnɛ. 39 Esi wòdo tso tsia me tete ko la, Aƒetɔ la ƒe Gbɔgbɔ kɔ Filipo dzoe ale be\n31\nEtiopia ŋutsua megakpɔe o, ke eya hã dze aƒemɔ dzi kple dzidzɔ. 40 Egblɔ nyanyui\nlã le afi ma eye wògagblɔe le du siwo katã le Kaesarea mɔ dzi la hã me.\nSaul ƒe dzimetɔtrɔ\n9 Saul gado adã ɖe xɔsetɔwo ŋu vevie wu tsa eye wòlé gbɔgbɔtsixe ɖe ƒo\nheganɔ wo yome tim kple ŋkubiã. Eƒe susu kple didi katã koe nye be yeatsrɔ̃ xɔsetɔ\nɖe sia ɖe. Le esia ta eyi Osɔfogã la gbɔ 2 be wòana agbalẽ si ana ŋusẽ ye ale be ne\nyeayi Yudatɔwo ƒe ƒuƒoƒe siwo le Damasko ne woakpe ɖe ye ŋu be yeate ŋu alé\nxɔsetɔ siawo katã le teƒe siawo, ŋutsuwo kple nyɔnuwo siaa, ade ga wo eye yeakplɔ\nwo va Yerusalem. 3 Esi wòsusɔ vie ko wòaɖo Damasko dua me la, keklẽ gã aɖe\nklẽ ɖe edzi tso dziƒo. 4 Edze anyi kpla enumake. Ke ese gbe aɖe be, “Saul, Saul, nu\nka ta nèle yonyeme tim alea?”\n5 Saul bia kple vɔvɔ̃ be, “Wò ame kae le nu ƒom?”\nGbea ɖo eŋu nɛ be, “Nye, Yesu, ame si yome tim nèle lae. 6 Azɔ tsi tre eye\nnàyi Damasko dua me, ne èɖo afi ma la, magblɔ nu siwo nàwɔ la na wò.”\n7 Nyadzɔdzɔ sia wɔ nuku na Saul ŋumewo ŋutɔ. Woƒe nu ku ale gbegbe be\ngbɔgblɔ bu ɖe wo elabena wonɔ gbeɖiɖi aɖe sem pɛpɛpɛ gake womekpɔ ame si nɔ\nnu ƒom la o. 8 Saul wɔ ɖɔɖɔɖɔ tso le anyigba gake nukutɔe la megate ŋu nɔ nu kpɔm\no, eƒe ŋku dzi tsyɔ eya ta wolé eƒe alɔnu kplɔe ɖɔɖɔɖɔ yi Damasko. 9 Enɔ dua me\nŋkeke etɔ̃ numaɖumaɖu kple tsimanomanoe.\n10 Mawudzixɔsela aɖe si ŋkɔe nye Anania la nɔ Damasko dua me ɣemaɣi.\nMawu yɔe le ŋutega me gbe ɖeka be, “Anania.”\n32\nEtɔ eye wògblɔ be, “Nyee nye esi, Aƒetɔ.”\n11 Mawu gblɔ nɛ be, “Tso nàyi ablɔ si woyɔna be ‘Mɔ Dzɔdzɔe’ la dzi, eye\nnàdi ŋutsu aɖe si woyɔna be Yuda la ƒe aƒeme. Ne èkpɔe la, bia ŋustua aɖe si\nwoyɔna be Saul tso Tarso la ta se le afi ma. Le gaƒoƒo sia me la, ele klo dzi le gbe\ndom ɖa nam vevie 12 elabena meɖee fiae le ŋutega me be wò, Anania, àva egbɔ, àda\nasi ɖe edzi be eƒe ŋkuwo naʋu ale be wòagate ŋu akpɔ nu.”\n13 Anania gblɔ kple vɔvɔ̃ɣli be, “Aƒetɔ, mese be funyafunya si gbegbe Saul\nsia wɔ xɔsetɔwo le Yerusalem la mele gbɔgblɔ me o ɖe! 14 Gawu la, míese be ɖe\nwòxɔ agbalẽ koŋ tso Osɔfogãwo gbɔ le Yerusalem be yeava lé xɔsetɔ siwo katã le\nDamasko le afii eye yeakplɔ wo ayi Yerusalem.”\n15 Ke Aƒetɔ la ɖo eŋu na Ananaia be, “Yi nàwɔ ɖe nye gbe dzi. Elabena nye\nŋutɔe tia ame sia be wòanye dɔwɔla nam eye wòagblɔ nye nya na trɔ̃subɔladukɔwo,\nfiawo kple Israelviwo ŋutɔ hã. 16 Eye nye ŋutɔ magblɔ fu siwo wòakpe ɖe tanye la\nafiae.”\n17 Anania tso heyi Saul gbɔ eye wòda asi ɖe edzi gblɔ nɛ be, “Nɔvinye Saul,\nAƒetɔ Yesu, ame si ɖe eɖokui fia wò le Damasko mɔ dzi la ɖom ɖa be mada gbe le\nŋuwò eye tso esia dzi la Gbɔgbɔ Kɔkɔe la nayɔ mewò be nàgakpɔ nu.”\n18 Enumake ewɔ abe tsrowoe ge le eƒe ŋkuwo dzi ene. Ŋkuawo ʋu eye\nwògade asi nukpɔkpɔ me. Anania de mawutsita nɛ enumake.\n33\nSaul gblɔ mawunya le Damasko\n19 Ŋusẽ gaɖo eya amea ŋu esi wona nanee wòɖu vɔ. Saul nɔ nusrɔ̃lawo gbɔ le\nDamasko hena ŋkeke geɖewo. 20 Tete wòdze mawunyagbɔgblɔ gɔme le\nwoƒe ƒuƒoƒewo me le gbɔgblɔm be Yesue nye Mawu Vi la.\n21 Ame siwo katã se Saul ƒe mawunya la ƒe nu ku ale gbegbe be wobia wo\nnɔewo be, “Alo menye ame siae wɔ funyafunya geɖe Yesu yomedzelawo le\nYerusalem le woƒe xɔse ta oa ? Míese gɔ̃ be ɖe wòva Damasko afii be yealé\nxɔsetɔwo ade ga wo akplɔ yii na Osɔfowo le Yerusalem!”\n22 Saul yi eƒe mawunyagbɔgblɔ dzi kple ŋusẽ ale gbegbe be, Yudatɔ siwo nɔ\nDamasko la mete ŋu tsi tre ɖe eƒe nya siwo ɖee fia kɔtee be Yesue nye Kristo la ŋu\no.\n23 Le ŋkeke aɖewo megbe la Yudatɔwo ƒe kplɔlawo wɔ ɖoɖo be yewoawu\nSaul. 24 Ke ame aɖe va fi tofῖ na Saul be dzɔlawo le Damasko ƒe agbowo nu dzɔm\nzã kple keli bena ne eva yina la yewoawui. 25 Eya ta gbe ɖeka zã la, Saul\nyomedzela aɖewo tsɔe de kusi gã aɖe me heɖiɖii to gli si ƒo xlã dua tame va se ɖe\nesime wòɖo anyigba eye wòsi dzo.\nSaul si yi Yerusalem\n26 Esi Saul va ɖo Yerusalem la, edze agbagba be yeawɔ ɖeka kple xɔsetɔ siwo le afi\nma la gake wonɔ vɔvɔ̃m nɛ eye womelɔ̃ te ɖe eŋu o, elabena wobu be alakpa dam\nwònɔ be yezu wo dometɔ ɖeka. 27 Ke gbe ɖeka la, Barnaba kplɔ Saul va\napostoloawo gbɔe. Eƒo nu na wo le ale si Saul kpɔ Aƒetɔa le Damasko mɔ dzi, nya\n34\nsiwo wògblɔ nɛ kple ale si Saul gblɔ mawunya kple ŋusẽ tɔxɛ le Yesu ƒe ŋkɔ me la\nŋu na wo. 28 Esia na be apostoloawo xɔ Saul ɖe wo dome ale tso ɣemaɣi dzi la enɔ\nxɔsetɔwo ŋu kplikplikpli henɔ mawunya gblɔm dzideƒotɔe le Aƒetɔa ƒe ŋkɔ me. 29\nKe eva va eme be Helatɔ trɔ zu Yudatɔ aɖewo, ame siwo Saul he nya kplii la\nwɔ ɖoɖo be yewoawui. 30 Esi xɔsetɔ bubuawo se be Saul ƒe agbe ɖo xaxa me alea\nla, wokplɔe yi Kaisarea eye tso afi ma la woɖoe ɖe wo de, Tarso.\n31 Le ɣeyiɣi siawo katã me la, tomefafa blibo nɔ hame siwo le Yudea,\nGalilea kple Samaria nutowo me la me. Esia wɔ be hamea ƒe xexlẽme dzi ɖe edzi\neye wògasẽ ŋu ɖe edzi wu le gbɔgbɔ me hã. Xɔsetɔwo srɔ̃ ale si woanɔ agbee le\nmawuvɔvɔ̃ me eye Gbɔgbɔ Kɔkɔe la hã na dzidzeme blibo wo.\nPetro da gbe le Aenea ŋuti\n32 Petro nɔ tsatsam le xɔsetɔwo dzi tso teƒe yi teƒe eye wòva ɖo Lida. 33 Teƒe sia\nwokpɔ ŋutsu aɖe le ame si woyɔna be Aenea, ame si nɔ lãmetutudɔ lém eye\nwòtsi aba dzi ƒe enyi sɔŋ.\n34 Petro yɔe gblɔ nɛ be, “Aenea, Yesu Kristo da gbe le ŋuwò, eya ta tsi tre\neye nàŋlɔ wò aba.” Ŋutsua ƒe lãme sẽ enumake. 35 Nukunu sia wɔe be ame siwo\nkatã le Lida kple Saron dze Aƒetɔ la yome elabena wokpɔ Aenea wònɔ zɔzɔm.\nPetro fɔ Tabita tso ku me\n36 Nyɔnu dɔmenyotɔ aɖe nɔ Yopa dua me si woyɔna be Tabita si gɔmee nye Dɔkas.\nNyɔnu sia nye xɔsetɔ si wɔa dɔmenyo na amewo ŋutɔ, vevietɔ ame dahewo. 37\n35\nLe ɣeyiɣi sia me tututu la nyɔnu sia dze dɔ eye wòku. Wodzra eƒe kukua ɖo eye\nwoɖoe aba dzi le dziƒoxɔ aɖe dzi. 38 Ke esi nyɔnua xɔlɔ̃wo se Petro ŋkɔ le Lida la\nwoɖe ame eve ɖo ɖee kple kukuɖeɖe be wòaɖe abla ava yewo gbɔ le Yopa, elabena\nLida tsɔ ɖe Yopa gbɔ. 39 Petro lɔ̃ va Yopa. Esi wòva ɖo tete ko la, wokplɔe yi xɔ si\nme wotsɔ Dɔkas ƒe kukua mlɔe. Xɔa me yɔ fũ kple konyifalawo, ame siwo dometɔ\ngeɖewo nye ahosi siwo Dɔkas lɔ̃ avɔ alo awu na le eƒe agbeme. ɖe sia ɖe nɔ nu siwo\nDɔkas wɔ nɛ la tsɔm fia nɔvia. 40 Esi Petro ge ɖe xɔa me la, ebia tso wo katã si be\nwoado go ana mɔ ye. Esi wodo go la, Petro dze klo do gbe ɖa, eye wòtrɔ ɖe ame\nkukua gbɔ gblɔ nɛ bena, “Nɔvi Dɔkas, tsi tre!” Enumake ame kukua ʋu ŋku eye esi\nwòkpɔ Petro la, efɔ bɔbɔ nɔ abatia dzi. 41 Petro lé eƒe alɔnu eye wòtsi tre. Azɔ Petro\nyɔ xɔsetɔawo kple ahosiawo va xɔa mee eye wòtsɔ Dɔkas de asi na wo.\n42 Nukunya sia kaka ɖe du bliboa me abe gbe ƒuƒu si wotɔ dzoe la ƒe bibi\nene, eye ame geɖewo ŋutɔ trɔ hexɔ Aƒetɔa dzi se. 43 Petro nɔ Yopa dua me ŋkeke\ngeɖe eye wònɔ Simɔn si nye Lãgbalẽŋutidɔwɔla la gbɔ le eƒe aƒeme.\nKornelio dɔ ame ɖe Petro\n10 Roma ŋutsu aɖe si nye asrafomegã la nɔ Kaisarea le ɣemaɣi. Eŋkɔe nye\nKornelio eye wònye asrafomegã nɔ Italiatɔwo ƒe aʋakɔ ɖeke nu. 2 Ame sia nye\nmawuvɔ̃la adodoe aɖe eye eƒe aƒemetɔwo katã hã nye mawuvɔ̃lawo. Ewɔa dɔmenyo\nŋutɔ eye mefena kple gbedodoɖa hã o. 3 Gbe ɖeka abe ɣetrɔ ga etɔ̃ me ene la, ekpɔ\nŋutega esime wònɔ gbe dom ɖa. Ekpɔ mawudɔla aɖe wògbɔna egbɔ. Mawudɔla la\nyɔe be, “Kornelio!”\n36\n4 Kornelio vɔ̃ ŋutɔ. ɖe ko woke ŋku ɖe te gãa nɔ mawudɔla la kpɔm. Mlɔeba\nla ebiae be, “Amegã, nya kae dzɔ? Nu ka dim nèle tso gbɔnye?”\nMawudɔla la ɖo eŋu nɛ be, “Mawu se wò gbedodoɖawo eye wòde dzesi wò\ndɔmenyowɔwɔwo katã hã. 5 Dɔ amewo ɖe Yopa ne woaɖayɔ ŋutsu aɖe si ŋkɔe nye\nSimɔn Petro la vɛ be wòava kpɔ wò ɖa. 6 Simɔn Petro sia le ŋutsu bubu aɖe si\nwoyɔna be Simɔn si nye lagbalẽŋutidɔwɔla aɖe la, ƒe aƒeme le ƒuta lɔƒo.” 7 Esi\nmawudɔla la dzo tete ko la, Kornelio yɔ eƒe subɔla eve kple eya ŋutɔ ƒe asrafowo\ndometɔ ɖeka, ame si hã vɔ̃a Mawu la, 8 eye wògblɔ nu si dzɔ la na wo. Azɔ eɖo wo\nɖe Yopa be woaɖakplɔ Petro vɛ.\nPetro kpɔ ŋutega\n9 Le ŋufɔke ƒe ŋdɔme la, wonɔ tetem ɖe du la ŋu , ɣemayi la, Petro yi xɔta be yeado\ngbe ɖa. 10 Ke dɔ de asi ewuwu me eye wòdi be yeaɖu nu, ke esi wònɔ nua ɖam la,\nekpɔ ŋutega. 11 Ekpɔ aklala gã aɖe si wotsi ka eƒe dzoge eneawo la wònɔ ɖiɖim tso\ndziƒo gbɔna anyigba. 12 Ekpɔ lã afɔenewo, nutatawo kple dziƒoxevi vovovowo le\navɔ la dzi.\n13 Petro se gebɖiɖi aɖe wògblɔ nɛ be, “Heyi nàwu lã siawo dometɔ ɖe sia ɖe\nsi nèlɔ̃ la, nàɖu.”\n14 Ke Petro ɖo eŋu be, “Gbeɖe, Aƒetɔ, nyemate ŋu awɔ esia o. Mí Yudatɔwo\nla, se meɖe mɔ be míaɖu lã siawo ƒomevi o eye nyemeɖu wo dometɔ aɖeke kpɔ le\nnye agbe me o.”\n37\n15 Gbeɖiɖia gayi edzi gblɔ na Petro be, “Mègagbe Mawu ƒe gbe dzi wɔwɔ o.\nNe Mawu da asi ɖa nane dzi be ekɔ la, mèkpɔ mɔ agblɔ be mekɔ o.”\n16 Woɖe ŋutega sia fia Petro zigbɔzi etɔ̃ sɔŋ, eye le eya megbe la, wohe\naklala la dzoe yi dziƒo. 17 Ŋutega sia wɔ moya na Petro ŋutɔ. Mese egɔme o eye\nmenya nu si tututu Mawu di be yeaɖe fiae hã o. 18 Le ɣemaɣi me tututu la, Kornelio\nƒe amedɔdɔwo va ɖo aƒea me henɔ tsitre ɖe aƒea ƒe agbonu nɔ Simɔn Petro ta biam\nse be afi kae wòle mahã?\n19 Ke esi Petro ganɔ tame bum le ŋutega la ŋu la, Gbɔgbɔ Kɔkɔe la gblɔ nɛ\nbe, “Ame etɔ̃ aɖewo le diwòm le aƒea me. 20 Eya ta ɖi nàyi ɖakpe wo, eye nàdze wo\nyome ayi kpli wo elabena nyee dɔ wo ɖo ɖe gbɔwò. Mègavɔ̃ o, nu sia nu ayi edzi\nnyuie.”\n21 Ale Petro ɖi ɖe anyigba. Ekpɔ amedzroawo, eye wògblɔ na wo be, “Nyee\nnye ame si dim miele. Nu kae miele diyem be mawɔ na mi?” 22 Ŋutsuawo ɖo eŋu\nnɛ be, “Ame dɔdɔwo mienye tso Kornelio si nye Roma srafowo ƒe amegã ɖeka la\ngbɔ. Enye ame dzɔdzɔe kple mawuvɔ̃la, eye Yudatɔwo katã hã bunɛ ŋutɔ. Mawudɔla\naɖe ɖe eɖokui fiae eye wòbia tso esi be wòadɔ ame ne woayɔ wò ɖee be nàgblɔ nu si\nwòawɔ la nɛ.”\nPetro le Kornelio ƒe aƒeme\n23 Petro se nya siawo katã eye wòxɔ ameawo atuu. Ena dzeƒe wo be woatsi adɔ. Le\nŋufɔke la, Petro kplɔ xɔsetɔ eve aɖewo tso Yopa kpe ɖe eɖokui ŋu eye wodze mɔ\nkple Kornelio ƒe ame dɔdɔwo ɖo ta Kaisarea.\n38\n24 Wova ɖo Kaisarea le ŋkeke evea gbe. Kornelio nɔ mɔ kpɔm na wo vevie\neye wòyɔ eƒe ƒometɔwo kple xɔlɔ̃wo hã be woava do gbe na Petro. 25 Esi Petro ge\nɖe aƒea me tete ko la, Kornelio ɖe abla yi ɖadze klo ɖe ekɔme be yeasubɔe.\n26 Ke Petro gblɔ nɛ be, “Tso kaba, elabena menye Mawue menye nàsubɔ o.\nAmegbetɔ ko nye hã menye.”\n27 Kornelio tsi tre eye eya kple Petro woɖo dze vie emegbe la woyi afi si\name mamlɛawo ƒo ƒu ɖo.\n28 Le gbelɔlɔ̃ vɔ megbe la, Petro tsi tre hegblɔ na ƒuƒoƒea be, “Miawo ŋutɔ\nmienya be mele be nye abe Yudatɔ ene mava mi Trɔ̃subɔlawo ƒe aƒeme alea o. Gake\nMawu ɖee fiam le ŋutega me be, mele be mabu ame aɖeke be enye nu maɖinu o. 29\nEya ta esi miaƒe ame dɔdɔwo va ɖo gbɔnye ko la, nyemehe ɖe megbe kura o, ke boŋ\nmetso dze mɔ dzi enumake. Azɔ nya kae le mia si? Migblɔe mase.”\n30 Kornelio ɖo eŋu gblɔ nɛ be, “Egbee nye ŋkeke enelia, esi menɔ gbe\ndom ɖa le gaƒoƒo sia tututu me abe ale si mewɔnɛ ɖaa ene. Ame aɖe si do awu ɣi si\nnɔ dzo dam miamiamia la va do ɖe ŋkunyeme. 31 Egblɔ nam be, ‘Kornelio, Mawu\nse wò gbedodoɖawo eye wòkpɔ dzidzɔ le wò dɔmenyowɔwɔwo ŋu. Azɔ la, dɔ ame\naɖewo ɖe Yopa, 32 be ne woayi aɖayɔ Simɔn Petro vɛ na wò. Simɔn Petro sia le\nSimɔn si nye lãgbalẽŋutidɔwɔla aɖe ƒe aƒeme le ƒuta. 33 Esia tae medɔ ame ɖo ɖe\ngbɔwò ɖo eye enyo ŋutɔ be nèva zi ɖeka hã. Azɔ mí katã míeƒo ƒu ɖi, le Aƒetɔ la\nŋkume le klalo be míase nya si Mawu de asiwò be nàgblɔ na mí.”\n39\nPetro ƒe mawunyagbɔgblɔ na Kornelio ƒe aƒe\n34 Petro ɖo eŋu gblɔ be, “Eme kɔ nam ƒãa azɔ be nyateƒee Mawu mekpɔa ame\nŋkume o, 35 ke boŋ exɔa ame sia ame si vɔ̃nɛ eye wòwɔa nu si le eteƒe, du ka ke\nmee wòtso hã. 36 Meka ɖe edzi be miawo hã miese nyanyui si wohe vɛ na\nIsraelviwo la, be Yesu he tomefafa va amegbetɔwo kple Mawu domee eye Yesue\nnye Mesia kple xexeame katã ƒe Aƒetɔ. 37 Yohanes Mawutsidetanamela dze nyanyui\nsia kaka gɔme tso Galilea eye wòkaka ɖe Yudea nuto bliboa katã me. 38 Meka ɖe\nedzi be mienya hã be Mawu da asi ɖe Yesu, Nazaretitɔ la, dzi to Gbɔgbɔ Kɔkɔe la\nme eye wòna ŋusẽ si na be wòte ŋu nɔ tsatsam henɔ dɔmenyo wɔm na amewo lae.\nEda gbe le dɔlélawo ŋu henya gbɔgbɔ vɔ̃wo do goe le amewo me elabena Mawu nɔ\nkplii ɖaa.”\n39 Petro yi dzi be, “Ke mí apostoloawoe nye ɖaseɖilawo na nu siwo katã\nwòwɔ le Israel kple Yerusalem afi si woklãe ɖe ati ŋu hewui le. 40 Ke Mawu gafɔ\nYesu ɖe tsitre tso ame kukuwo dome le ŋkeke etɔ̃a gbe tututu eye wòɖee fia ame\ntɔxɛ aɖewo si eya ŋutɔ tia. 41 Meɖee fia le dutoƒo o ke boŋ eɖee fia mí apostoloawo\neye míeɖu nu heno nu kplii le eƒe fɔfɔ tso ame kukuwo dome megbe. 42 Eye Yesu\ndɔ mí be míagblɔ nyanyui la na amewo katã eye míaɖe gbeƒãe be Mawu tia Yesu be\nwòanye ʋɔnudrɔ̃la na amewo katã, agbagbeawo kple kukuawo siaa. 43\nNyagblɔɖilawo katã hã ŋlɔ nu tso Yesu ŋu gblɔ be, ame sia ame si axɔ edzi ase la,\nwoatsɔ eƒe nu vɔ̃wo akee to eƒe ŋkɔ la me.”\n40\nHelatɔwo hã xɔ Gbɔgbɔ Kɔkɔe la\n44 Le esime Petro nɔ nya siawo gblɔ la, Gbɔgbɔ Kɔkɔe la dze ame siwo katã nɔ\nto ɖom la dzi.\n45 Nɔvi xɔsetɔ siwo tso aʋatsotso la me, ame siwo va kple Petro la ƒe mo wɔ\nyaa be wokɔ Gbɔgbɔ Kɔkɔe la ɖe Trɔ̃subɔlawo gɔ̃ hã dzi. 46 Elabena wose wonɔ aɖe\nyeye gblɔm nɔ Mawu kafum.\nTete Petro gblɔ bena, 47 “ɖe ame aɖe ate ŋu axe mɔ be womade mawutsi ta\nna ame siawo oa? Woawo hã xɔ Gbɔgbɔ Kɔkɔe la abe miawo ke ene.” 48 Ale wɔ\nPetro de mawutsi ta na wo le Yesu si nye Mesia la ŋkɔ me. Le esia megbe la,\nKornelio ɖe kuku na Petro be wòanɔ yewo gbɔ ŋkeke aɖewo hafi adzo.\nPetro ɖe eɖokui nu\n11 Eteƒe medidi kura hafi apostoloawo kple nɔvi bubu siwo le Yudea la se be\nTrɔ̃subɔlawo hã xɔ nyanyui la o. 2 Ke esi Petro trɔ va ɖo Yerusalem la, Yudatɔ siwo\nxɔ Yesu dzi se la he nya ɖe eŋu vevie hegblɔ nɛ be,\n3 “Wò la, èyi ɖade ha kple Trɔ̃subɔlawo eye mi kple wo mieda asi agba ɖeka\nme ɖu nu gɔ̃!”\n4 Esia na be Petro gblɔ ale si nyawo katã va dzɔe la na wo. 5 Egblɔ na wo be,\n“Gbe ɖeka esime menɔ gbe dom ɖa le Yopa la, mekpɔ ŋutega aɖe. Nu si tututu\nmekpɔe nye be, aklala gã aɖe si wotsi ka ɖe eƒe dzogoe eneawo dzi la ɖiɖi ɖe gbɔnye\ntso dziƒo. 6 Esi melé ŋku ɖe aklalaa dzi la mekpɔ anyigbadzilã afɔeneawo, lã\n41\nwɔadãwo kple nutatawo kpakple dziƒoxeviwo le afi ma. 7 Mese gbe aɖe wòle\ngbɔgblɔm nam be, ‘Petro, tsi tre. Wu wo nàɖu.’”\n8 “Ke meɖo eŋu be, ‘Kpao, Aƒetɔ, nyemate ŋu awɔ esia o. Nyemeɖu lã\nmakɔmakɔ siawo dometɔ aɖeke kpɔ o elabena wonye kɔ na mí Yudatɔwo.’”\n9 “Ke megase gbeɖiɖia tso dziƒo wògblɔ nam be, ‘Ne Mawu da asi ɖe nane\ndzi be ekɔ la, wò la, mègagblɔ be mekɔ o!’”\n10 “Nuwɔna sia yi edzi zigbɔzi etɔ̃ sɔŋ eye emegbe la wohe aklala la kple nu\nsiwo katã nɔ edzi la yi dziƒoe. 11 Le ɣemaɣi me tututu la, ame dɔdɔ etɔ̃ aɖewo tso\nKaisarea va ɖo aƒe si me menɔ la me be yewoakplɔm ayi Kaisarea. 12 Gbɔgbɔ\nKɔkɔe la de dzi ƒo nam be magaxa nu be wonye Trɔ̃subɔlawo o ke boŋ mayi kpli\nwo. Eya ta nye kple nɔvinye ade siwo le afii la míedze mɔ heyi. Eteƒe medidi o\nmíeva ɖo ame si dɔ ame ɖo ɖem la ƒe aƒeme la Kaisarea.” 13 Ŋutsu sia gblɔ ale si\nmawudɔla aɖe ɖe eɖokui fiae eye wògblɔ na ye be, ‘Dɔ ame ɖo ɖa Yopa ne woayɔ\nSimɔn si wogayɔna hã be Petro la vɛ na wò. 14 Atsɔ gbedeasi aɖe vɛ na wò si ana be\nwò kple wò aƒe siaa miakpɔ ɖeɖe.’\n15 “Esi mese nya sia la, mede asi nyanyui la gbɔgblɔ me na wo. Ke esi mele\nnyaa gbɔgblɔ dzi la, Gbɔgbɔ Kɔkɔe la ŋutɔ dze wo dzi abe ale si tututu wòdze míawo\nhã dzii le gɔmedzedzea ene. 16 Esi nu sia dzɔ alea ko la, Aƒetɔ ƒe nya si wògblɔ be,\n‘Ẽ, Yohane, de mawutsi ta na amewo kple tsi ke miawo la woade mawutsi ta na mi\nkple Gbɔgbɔ Kɔkɔe la,’ va tame nam enumake. 17 Azɔ esi wònye Mawu ŋutɔe na\nnunana sia trɔ̃subɔla siawo abe ale si wòna míawo hã be míaxɔ Aƒetɔ Yesu Kristo\ndzi se ene ta la, ame kae menye be mahe nya kple Mawu?”\n42\n18 Nya sia wɔ dɔ ɖe apostoloawo kple Yudatɔ siwo xɔ Yesu dzi se la dzi ale\ngbegbe be womegahe nya aɖeke kura o ke boŋ wogblɔ be, “Nyateƒee, Mawu ŋutɔ na\nmɔnukpɔkpɔ tɔxɛ sia Trɔ̃subɔlawo hã be woate ŋu atrɔ va ye gbɔ eye woakpɔ agbe\nmavɔ.”\nAntioxia Hame la\n19 Le ɣeyiɣi siawo me la, xɔsetɔ siwo si le Yerusalem, le yometiti si va le Stefano\nwuwu megba la, dometɔ aɖewo zɔ mɔ yi kekeke Foenike, Kipro kple Antioxia\nnutowo me henɔ nyanyui la gblɔm na ame siwo nye Yudatɔwo ko. 20 Gake xɔsetɔ\nsiwo tso Kipro kple Kirene heyi Antioxia la dometɔ aɖewo ƒo nu na Helatɔ aɖewo\nhã le Aƒetɔ Yesu ŋu. 21 Eye Aƒetɔ la de bubu nu si wowɔ la ŋu ale be Trɔ̃subɔla\nsiawo dometɔ geɖewo trɔ zu Yesu yomedzelawo.\n22 Esi hame si le Yerusalem se nu si le edzi yim la, woɖo Barnaba ɖe\nAntioxia be woaɖakpe ɖe xɔsetɔ yeyeawo ŋu. 23 Esi Barnaba kpɔ nu gã siwo Mawu\nwɔ le Antioxia la, dzi dzɔe ŋutɔ. Egado ŋusẽ xɔsetɔawo be woayi dzi alé ɖe Mawu\nŋu goŋgoŋgoŋ nenye be nya sia nya le dzɔdzɔm hã. 24 Barnaba nye ŋutsu dɔmenyotɔ\naɖe si me Gbɔgbɔ Kɔkɔe la yɔ fũ eye eƒe xɔse hã li ke sesῖe. To ame sia ƒe dɔwɔwɔ\nme la, ame geɖewo trɔ zu xɔsetɔwo.\n25 Tso Antioxia la, Barnaba ti Saul ƒe mɔ yi Tarso. 26 Esi wòke ɖe eŋu la\nekplɔe eye wo ame evea trɔ va Antioxia henɔ afi ma ƒe ɖeka sɔŋ, nɔ nu fiam\nxɔsetɔwo. Antioxiae wona ŋkɔ xɔsetɔwo le zi gbãtɔ be, “Kristotɔwo.”\n43\nNunana Kristo Hame si le Yerusalem\n27 Le ɣeyiɣi sia me tututu la, nyagblɔɖila aɖewo tso Yerusalem va Antioxia. 28\nGbe ɖeka wo dometɔ ɖeka si woyɔna be Agabo la gblɔ nya ɖi tso Gbɔgbɔ Kɔkɔe\nla ƒe ŋusẽ me be dɔ gã aɖe gbɔna toto ge le xexeame katã. Nya sia va eme le fia\nKlaudio ƒe dziɖuɣi. 29 Le esia ta xɔsetɔwo ɖo be yewoadzɔ nu, aɖo ɖe yewo nɔvi\nKristotɔ siwo le Yudea eye ame sia ame nadzɔ nu abe ale si wòate ŋu ene. 30 Wowɔ\nesia eye wotsɔ woƒe nunanawo de Barnaba kple Saul si be woatsɔ ayi na hanunɔlawo\nle Yerusalem.\nWoɖe Petro le gaxɔme nukutɔe\n12 Le ɣemaɣi me la fia Herodes lé hamevi aɖewo heɖoe be yeawɔ fu wo le xɔse\nla ta. 2 Ale wòwu Yakobo, Yohanes nɔvi la, kple yi.\n3 Herodes kpɔ be nuwɔna sia do dzidzɔ na Yudatɔwo ƒe dumemegãwo ŋutɔ\neya ta ena wolé Petro hã le esime wonɔ Ŋutitotoŋkeke la ɖum, eye wòdee gaxɔ me. 4\nEna asrafo wuiade nɔ eŋu dzɔm. Herodes ɖoe be ne woɖu Ŋutitotoŋkekea vɔ la,\nyeaɖe asi le Petro ŋu na Yudatɔwo woadrɔ̃ ʋɔnui eye woawui. 5 Ke hamea katã nɔ\ngbe dom ɖa vevie atraɖii na Mawu be Petro nanɔ dedie le gaxɔa me.\n6 Le zã si do ŋgɔ na gbe si gbe woɖo be woawu Petro me la, Petro nɔ alɔ̃\ndɔm le asrafo eve dome. Wode ga asi nɛ sesῖe. Asrafo bubuwo hã ganɔ gaxɔa ƒe\nagbonu dzɔm. 7 Kasia Aƒetɔ ƒe dɔla aɖe va do eye Kekeli klẽ ɖe gaxɔ la me. Dɔla\nla ƒo Petro ƒe axame henyɔe tso alɔ̃ me. Egblɔ nɛ be, “Netsɔ, tsi tre!” Enumake\ngakɔsɔkɔsɔ la ge le Petro ƒe alɔnu.\n44\n8 Tete mawudɔla la gblɔ nɛ be, “Do wò awuwo kple wò afɔkpa.” Petro wɔ\nnenema eye mawudɔla la yi edzi gblɔ nɛ be, “Bla wò alidzi sesῖe ne nàdze\nyonyeme.”\n9 Petro wɔ abe ale si mawudɔla la gblɔ nɛ la ene eye wòdze eyome do go le\ngaxɔa me. Nu siwo nɔ dzɔdzɔm la wɔ na Petro abe drɔ̃e kum wònɔ alo ŋutega kpɔm\nwònɔ ene. Mexɔe se be kodzogbe yenɔ o. 10 Wozɔ to agbo gbãtɔ eveawo me bɔbɔe\neye esi wova ɖo agbo ga mamlɛa si wotsɔ gakpo wɔe gbɔ la, agboa ŋutɔ ʋu le eɖokui\nsi ale be wodo go hege ɖe dua ƒe ablɔ ŋutɔ dzi. Esi wogazɔ yi ŋgɔgbe vie ko la,\nmawudɔla la bu le Petro gbɔ.\n11 Azɔ ko hafi Petro nya nu si tututu dzɔ eye wògblɔ na eɖokui be, “Nyateƒe,\nMawu dɔ eƒe dɔla ɖa wòva ɖem le Herodes kple Yudatɔwo ƒe tame vɔ̃ si woɖo ɖe\nŋunye la me.” 12 Petro nɔ tsitre, bu tame sẽ, eye wòɖoe be yeayi Maria si nye\nMarko Yohanes dada ƒeme, afi si hametɔ geɖewo ƒo ƒu ɖo, henɔ gbe dom ɖa le.\n13 Esi Petro va ɖo aƒea ƒe agbo nu la eƒo ʋɔa eye nyɔnuvi aɖe si ŋkɔe nye\nRoda la va be yeaʋui. Ke gbã la, ebia ame si nɔ ʋɔa ƒom la ƒe ŋkɔ ta se. 14 Esi Roda\nse Petro ƒe gbe le agboa godo la dzi dzɔe ale gbegbe be wòƒu du yi ɖe aƒea\nme ɖagblɔe na ƒuƒoƒea be Petro va le agboa nu le eƒom. 15 Ameawo mexɔ\nnyɔnuvia ƒe nya sia dzi se o eye ame aɖewo gblɔ nɛ gɔ̃ be, “Ewɔ abe ɖe wò susu da\nene.” Ke eganɔ gbe tem ɖe edzi na ameawo be Petro ƒe gbee yese. Ale wogblɔ be,\n“ɖewohῖ eƒe dzikpɔdɔlae le agboa nu.” Elabena woxɔe se be wowui xoxo.\n16 Ke Petro ganɔ ʋɔa ƒoƒo dzi ŋusẽtɔe. Mlɔeba la, woyi ɖaʋu agboa eye esi\nwokpɔ Petro la gbɔgblɔ bu ɖe wo ŋutɔ. 17 Petro bia tso wo si be woazi ɖoɖoe kpoo\n45\nale wògblɔ ale si Mawu ɖee le gaxɔa me la na wo. Ebia tso wo si be woana Yakobo\nkple ame mamlɛawo nanya nu le nu si dzɔ la ŋu eye eya ŋutɔ dzo yi teƒe bubu afi si\nwòanɔ dedie le.\n18 Le fɔŋli me la zi gã aɖe tɔ le gaxɔa me. Ame aɖeke menya afi si Petro to\no. 19 Esi Herodes dɔ ame ɖo ɖa be woakplɔ Petro vɛ eye womekpɔe o la, ena wolé\nasrafo wuiadeawo katã drɔ̃ ʋɔnu wo eye wotso kufia na wo hewu wo enumake. Le\nesia megbe la Herodes dzo yi ɖanɔ Kaisarea vie.\nHerodes ƒe ku\n20 Le esime Herodes nɔ Kaisarea la, ame dɔdɔ aɖewo tso Tiro kple Sidon va egbɔ.\nHerodes melɔ̃a Tiro kple Sidontɔwo ƒe nya kura o. Le esia ta ame dɔdɔawo va dze\nxɔlɔ̃ Blasto si nye agbalẽŋlɔla gã le fia la ƒeme gbɔ eye wobia tso esi be wòaɖe kuku\nna Herodes ɖe yewo nu ale be ŋutifafa nava yewo kple fia la dome. Esia hiã vevie\nelabena Tiro kple Sidontɔwo kpɔa woƒe nunyiame tso dukɔ siwo dzi ɖum Herodes le\nla gbɔ. 21 Woɖo ŋkeke na ame dɔdɔawo be woava kpɔ Herodes, esi ŋkekea ɖo la,\nwova ƒo ƒu, eye Herodes do eƒe fiawu nɔ eƒe fiazikpui dzi, heƒo nu na amehawo. 22\nEsi wòƒo nu vɔ la, amehawo do ɣli kple dzidzɔ heda ŋkɔ ɖe Herodes dzi be, “Eƒo nu\nabe mawu aɖe ene eye menye abe amegbetɔ ene o.” Esia na be dzi dzɔ Herodes ŋutɔ\neye wòkɔ eɖokui ɖe dzi hlodzoo.\n23 Enumake, mawudɔla aɖe ƒo Herodes eye wòna dɔléle aɖe dze edzi. Ŋɔ\nviwo ge ɖe eƒe lãme eye woɖui wòku, elabena elɔ̃ be amewo nasubɔ ye le esi wòatsɔ\nbubu na Mawu teƒe.\n46\n24 Le ɣeyiɣi siawo me la nyanyui la nɔ ta kekem alɔtsɔtsɔe eye ame geɖewo\ntrɔ zu xɔsetɔwo.\n25 Barnaba kple Saul gaɖi tsa va Yerusalem eye esi wowu dɔ si wɔ ge woyi\nnu tete ko la wogatrɔ dzo yi Antrioxia eye wokplɔ Marko Yohanes hã yii.\nBarnaba kple Paulo tiatia kple wo dɔdɔ\n13 Nyagblɔɖila kple nufiala aɖewo nɔ Antioxia hamea me ɣemaɣi eye wo\ndometɔ aɖewoe nye Barnaba kple Simɔn si wogayɔna hã be, “Ameyibɔ,” Lukio, tso\nKirene, Manaim si nye Fia Herodes nɔvi kpakple Saul. 2 Gbe ɖeka, esi ame siawo ƒo\nƒu henɔ gbe dom ɖa nɔ nu tsim nɔ dɔdɔm la, Gbɔgbɔ Kɔkɔe la gblɔ na wo be, “Mitia\nBarnaba kple Saul be woayi aɖawɔ dɔ tɔxɛ si ta meyɔ wo la nam. 3 Wogayi edzi wɔ\nnutsitsidɔ hedo gbe ɖa hena ɣeyiɣi aɖe eye le esia megbe la, woda asi ɖe Barnaba\nkple Saul dzi, do gbe ɖa ɖe wo ta eye wodo mɔ wo be woayi.\n4 Le Kipro la Paulo kple Barnaba dze mɔ le Gbɔgbɔ Kɔkɔe la ƒe kpɔkpɔ te\nheyi ɖe Seleukia. Le afi sia la, woɖo tɔdziʋu heyi ɖe Kipro. Wokplɔ Marko Yohanes\nhã ɖe asi abe woƒe kpeɖeŋutɔ ene. 5 Esi wova ɖo du si woyɔna be Salami me la,\nwoyi ɖe Yudatɔwo ƒe ƒuƒoƒe eye wogblɔ mawunya le afi ma.\n6 Le esia megbe la, wogblɔ mawunya le du geɖewo me tso teƒe yi teƒe le\nKipro ƒukpo bliboa dzi. Esi wova ɖo du si woyɔna be Pafo me la, wokpɔ Yudatɔ aɖe\nsi woyɔna be, Bar Yesu. Ame sia nye ameflula, aʋatsonyagblɔɖila, kple afakala aɖe.\nBar Yesu dze xɔlɔ̃ Sergio Paulo si nye gɔvina le afi ma, eye wònye ame si si 7 tagbɔ\nle eye wòsea nu gɔme hã. Gbe ɖeka, gɔvina Paulo be woava gblɔ Mawu ƒe nya la na\n47\nye. 8 Esi wonɔ nya la gblɔm nɛ la, afakala sia si ƒe ŋkɔ le Helagbe mee nye Elima la,\nte kpɔ be yeagblẽ to na gɔvina la be megase Paulo kple Barnaba ƒe nyawo o, eye be\nmegaxɔ Mawu dzi se hã o. 9 Ke Saul ame si wogayɔna be Paulo si me Gbɔgbɔ\nKɔkɔe yɔ fũ la li ŋku ɖe Elima dzi gãa kple dziku eye wòblu ɖe eta be, 10 “Wò\nAbosam vi, ame vɔ̃ɖi, wò ameflula si léa fu nu nyui ɖe sia ɖe, ɣekaɣie nàdzudzɔ\ntsitretsitsi ɖe Aƒetɔ la ŋu ? 11 Azɔ Mawu ahe to na wò eya ta wò ŋkuwo agbã ale be\nmàgate ŋu akpɔ nu o hena ɣeyiɣi aɖe.”\nEnumake Elima ƒe ŋku dzi tsyɔ eye wòde asi asitsatsa le yame me, henɔ kuku\nɖem be ame aɖe nalé yeƒe alɔnu afia mɔ ye. 12 Nu sia wɔ nuku na gɔvina la ŋutɔ.\nEkpɔe dze sii be ŋusẽ aɖe le mawunya me eya ta wòzu xɔsetɔ.\nPaulo kple Barnaba ɖo Antioxia si le Pisidia\n13 Le nu siawo megbe la, Paulo kple eŋumewo ɖo tɔdziʋu hedzo le Pafo ɖo ta\nPamfilia si wogayɔna hã be Terki. Du gbãtɔ si me wova ɖi go ɖo lae nye Perga.\nYohanes gblẽ wo ɖi le teƒe sia hetrɔ dzo yi Yerusalem. 14 Ke Barnaba kple Paulo ya\ntso me yi Antioxia si le Pisidia nutome.\nLe Sabat ŋkeke dzi la woyi sɔleme le Yudatɔwo ƒe ƒuƒoƒe. 15 Esi woxlẽ nya\ntso Mose ƒe Agbalẽ kple Nyagblɔɖilawo ƒe Agbalẽawo me vɔ abe ale si wowɔnɛ ɖaa\nene la, ƒuƒoƒemegãwo dɔ ame ɖo ɖe Barnaba kple Paulo gbɔ gblɔ bena,\n“Nɔviŋutsuwo, ne nuxlɔ̃amenya aɖe le mia si na ameawo la migblɔe, mieɖe kuku.”\n16 Paulo tsi tre hedo gbe na wo eye wòda akpe na wo le mɔnukpɔkpɔ si wona wo la\n48\nta. Eƒo nu gblɔ na wo be, “Israel ŋutsuwo kple ame sia ame si le afii, si vɔ̃a Mawu.\nGbã la, medi be maɖo ŋku blemanya ɖekaɖeka aɖewo dzi na mi.”\n17 “Israel dukɔ sia ƒe Mawu, tia míaƒe dukɔ sia eye wòde bubu eŋu. Eɖee tso\nkluvinyenye me le Egipte nyigba dzi bubutɔe. 18 Ekpɔ wo dzi kplɔ wo ɖɔɖɔɖɔ le\ngbedzi ƒe blaene sɔŋ. 19 Le esia megbe la, Mawu tsrɔ̃ dukɔ adre sɔŋ le Kanan nyigba\ndzi eye wòtsɔ anyigba sia na Israelviwo abe woƒe domenyinu ene. 20 Nu siawo yi\nedzi anɔ abe ƒe alafa ene blaetɔ̃ ene. Le esiawo megbe la Mawu na ʋɔnudrɔ̃lawo ɖu\ndukɔa dzi va se ɖe nyagblɔɖila Samuel dzi.\n21 “Ke nu kae va dzɔ? Israelviwo ɖe kuku na Mawu be wòana fia yewo abe\nale si wòle dukɔ bubuwo sii la ene, eya ta Mawu na Saul si nye Kish ƒe vi la va ɖu\nwo dzi abe fia ene. Saul tso Benyamin ƒomea me eye wòɖu fia ƒe blaene. 22 Ke\nemegbe la Mawu ɖe Saul ɖe le zikpuia dzi eye wòtsɔ David si nye Yese vi la ɖo\neteƒe. Mawu kpɔ ŋudzedze le David ŋu eye wòɖi ɖase le eŋu be, ‘David enye ame si\ndze nye dzi ŋu elabena ewɔ nye lɔlɔ̃nu.’ 23 Fia David sia ƒe dzidzimevie nye Yesu\name si nye ɖela si ŋugbe Mawu do na Israel dukɔ la.”\n24 Paulo yi eƒe nuƒoa dzi be, “Hafi Yesu sia nava la ame aɖe va do ŋgɔ nɛ si\nnye Yohanes Mawutsidetanamela. Ame sia gblɔ mawunya be ehiã be Israelviwo katã\nnadzudzɔ nu vɔ̃ wɔwɔ eye woatrɔ ɖe Mawu ŋu. 25 Esi Yohanes nɔ eƒe dɔ nu wum la,\nebia amewo be, ‘ɖe miebu be nyee nye Mesia la mahã? Kpao menye nyee o. Ame si\ngbɔna la tri akɔ wum. Ne wotsɔm sɔ kplii la, nyemeɖi naneke kura o.”\n26 “Nɔvinyewo, mi Abraham ƒe dzidzimeviwo kple mi Trɔ̃subɔla siwo vɔ̃a\nMawu siaa, medi be mianya be, míawoe woɖo ɖeɖe ƒe gbedeasi sia ɖa.” 27 Yudatɔ\n49\nsiwo le Yerusalem kple woƒe dumemegãwo wɔ ɖe nu si woŋlɔ da ɖi la dzi pɛpɛpɛ\nhewu Yesu. Wowui elabena, togbɔ be wonɔa nyagblɔɖilawo ƒe nyawo xlẽm hã la,\nwomekpɔe dze sii eye womenya be eyae nye ɖela si ŋu nyagblɔɖilawo nɔ nu ƒom le\nla o. 28 Le nyateƒe me la, womekpɔ vodada aɖeke le eŋu be wòadze na ku o gake\nwobia tso Pilato si be wòatso kufia nɛ kokoko. 29 Esi nu sia nu va eme pɛpɛpɛ abe\nale si woŋlɔe da ɖi le eƒe ku ŋu ene la, woɖe eƒe kukua le atitsoga ŋu heɖii ɖe yɔdo\nme.\n30 “Ke nɔvinyewo, Mawu gagbɔ agbee tso ku me, 31 eye wòɖe eɖokui fia\name siwo nɔ eŋu tso Yerusalem yi Galilea la zi geɖe. Ame siawo ɖi ɖase le eƒe\ntsitretsitsi ŋu ɖaa le dutoƒo le teƒe geɖewo. 32 Nyanyui sia gblɔm míele na mi ,\nŋugbe si Mawu do na mía fofowo, 33 ŋugbedodo sia va eme na mí, wo viwo esi\nwòfɔ Yesu ɖe tsitre tso ame kukuwo dome abe ale si woŋlɔe ɖe Psalmo evelia mee\nene be, ‘Wòe nye vinyeŋutsu, egbe mezu fofowò.’ 34 Kpeɖodzi be Mawu fɔe ɖe\ntsitre tso ame kukuwo dome eye makpɔ gbegblẽ o le nya siawo me be, ‘Matsɔ yayra\nkɔkɔe kple vavãtɔ si ŋugbe wodo na David la na wò.’ 35 Nenema ke wogblɔ le teƒe\nbubu hã be, ‘Mana wò Kɔkɔetɔ la nàto gbegblẽ me o.’ 36 Menye David ŋutie wonɔ\nnya siawo gblɔm tsoe o, elabena ele nyanya me na mí katã be esi David wɔ eƒe\nagbemedɔ vɔ abe ale si Mawu dii ene la, eku, woɖii eye eƒe ŋutilã vo ɖe tome. 37\nNya siawo ku ɖe ame bubu aɖe si Mawu gbɔ agbee tso ku me eye ku mekpɔ ŋusẽ\naɖeke ɖe edzi o la boŋ ŋu.”\n38 Paulo yi eƒe nuƒoƒoa dzi gblɔ na wo be, “Nɔvinyewo, miɖo to miase nya\nsia ɖa. Yesu sia tae woatsɔ miaƒe nu vɔ̃wo ake mi. 39 Ame sia ame si xɔ edzi se la,\n50\nwoaɖee tso nu vɔ̃ sime eye wòazu ame dzɔdzɔe. Nu sia nye nu gã aɖe si\nYudatɔwo ƒe sewo mete ŋu wɔ na ame aɖeke o. 40 Mikpɔ nyuie, be nya siwo\nnyagblɔɖilawo gblɔ la nagaɖi mia ŋu o. 41 Wogblɔe be, ‘Mi ame siwo doa vlo\nnyateƒe la la, mike ŋku ɖi miakpɔ nu ʋuu va se ɖe esime miatsrɔ̃. Mele dɔ gã aɖe\nwɔm le mia dome, gake ne wogblɔe miese la, miele exɔ ge ase akpɔ o.’”\n42 Gbe ma gbe esime amewo kaka le ƒuƒoƒea la, ɖewo gblɔ na Paulo be eƒe\nnya vivi yewo nu ŋutɔ eya ta wòagatrɔ va ƒo nu na yewo le Sabat si agava la dzi. 43\nKe ame geɖe siwo nye Yudatɔwo kple Trɔ̃subɔla siwo vɔ̃a Mawu la dze wo yome le\nablɔ dzi eye Paulo kple Barnaba gblɔ na wo kple kukuɖeɖe be woaxɔ Mawu ƒe\ndɔmenyo si wòwɔ na wo la. 44 Le ŋkeke enyia gbe la du bliboa katã kloe va ƒo ƒu be\nyewoase Mawu ƒe nya la.\n45 Amehawo ƒe agbɔsɔsɔ alea do ŋɔdzi na Yudatɔwo ale woʋã ŋu Paulo kple\nBarnaba ale gbegbe bena wogblɔ busunyawo eye wotsi tre ɖe nya sia nya si Paulo\ngblɔ la ŋu vevie.\n46 Nu sia meɖe dzi le Paulo kple Barnaba ƒo o ke boŋ wogblɔ kple dzideƒo\nbe, “Edze be woagblɔ Mawu ƒe nyanyui sia na mi Yudatɔwo gbã, gake esi mieɖi gbɔ̃\nnyanyui la eye miebu mia ɖokui abe yewomedze na agbe mavɔ la o la, fifia míatsɔe\nayii na Trɔ̃subɔlawo boŋ. 47 Esia nye se si Mawu de nam be, ‘Mewɔ wò be nànye\nakaɖi na Trɔ̃subɔlawo eye nàkplɔ wo tso xexeame ƒe dzogoewo katã dzi ava be\nwoakpɔ ɖeɖe le gbɔnye.’”\n51\n48 Paulo ƒe nya sia do dzidzɔ na Trɔ̃subɔlawo eye wo dometɔ siwo Mawu\nŋutɔ tia da ɖi na agbe mavɔ la xɔe se. 49 Ale wɔ mawunya la keke ta le nuto ma katã\nme.\n50 Dɔme ve Yudatɔwo ƒe dumemegãwo ale gbegbe be wode ʋunyaʋunya dua\nme nyɔnu ŋkutatɔ siwo vɔ̃a Mawu kple dumemegãwo me, ale be tɔtɔ gã aɖe va eye\nto esia me la wonya Paulo kple Barnaba do goe le dua me. 51 Ke woawo hã ʋuʋu\nwoƒe afɔkewo ɖe enyi abe dzɔgbevɔ̃e ƒe dzesi ene eye woyi woƒe mɔzɔzɔa dzi ɖo ta\nIkonio. 52 Ke dzidzɔ blibo yɔ ame siwo trɔ zu xɔsetɔwo la me eye Gbɔgbɔ Kɔkɔe la\nhã yɔ wo me fũ.\nPaulo va ɖo Ikonio\n14 Abe ale si wowɔnɛ le afi sia afi si wode ene la, Paulo kple Barnaba gayi\nYudatɔwo ƒe ƒuƒoƒe le Ikonio hã eye wogblɔ nya kple ŋusẽ tɔxɛ aɖe ale be ame geɖe\nsiwo nye Yudatɔwo kple Helatɔwo siaa, trɔ zu xɔsetɔwo.\n2 Ke Yudatɔ siwo medina be yewoase Mawu ƒe ɖeɖenya sia o la, gblɔ nya\nbaɖa ƒomevi geɖewo ɖe Paulo kple Barnaba ŋu. Wowɔ esia be Trɔ̃subɔlawo nagaxɔ\nwoƒe nyawo dzi ase o. 3 Esia hã meɖe dzi le Paulo kple Barnaba ƒo kura o, ke boŋ\nwonɔ dua me hegblɔ mawunya kple dzideƒo ɣeyiɣi didi aɖe. Aƒetɔ la na ŋusẽ wo\nwowɔ nukunu geɖewo be woafia kɔtee be eƒe nya la kakam wole vavã. 4 Dua me\ntɔwo ma ɖe akpa eve, ɖewo nɔ Yudatɔwo ƒe dumemegãwo yome eye ɖewo hã nɔ\nPaulo kple Barnaba yome.\n52\n5 Ke ame aɖewo va nɔ ɖoɖo wɔm be yewoade zitɔtɔ Trɔ̃subɔlawo ƒe ha,\nYudatɔwo kple Yudatɔwo ƒe dumemegãwo me ɖe Paulo kple Barnaba ŋu ale be ame\nsiawo nadze Paulo kple Barnaba dzi aƒu kpe wo, awɔ nuvevi wo. 6 Esi apostoloawo\nse nya sia la, wosi dzo le dua me heyi Likaonia ƒe duwo, Listra kple Derbe nutowo\nme. 7 Eye wogblɔ nyanyui la fia le afi mawo hã.\nPaulo va ɖo Listra kple Derbe\n8 Le Listra la ŋutsua aɖe le anyinɔƒe, ame si metea ŋu tsia tre ɖe eƒe afɔwo dzi o, eye\nwònye tekunɔ tso dadaa ƒe dɔme ke, mezɔ azɔlῖ kpɔ o. 9 Ame sia ɖo to Paulo esi\nwònɔ nu ƒom na ameawo. Paulo lῖ ŋku ɖe edzi gãa eye wòkpɔ be xɔse le esi na\ndɔyɔyɔ, 10 eya ta Paulo yɔe gblɔ be, “Tsi tre ɖe wò afɔwo dzi!” Le gbeɖeɖe sia nu\nla, ŋutsua ti kpo eye wòde asi azɔlῖzɔzɔ me.\n11 Nukunu sia wu gbɔgblɔ na amehawo eye wogblɔ le wo nɔewo dome le\nwoawo ŋutɔwo degbe me be, ame siawo la, mawuwoe wonye le amegbetɔ ƒe nɔnɔme\nme. 12 Le woƒe nuwɔnawo ta la, wona ŋkɔ Barnaba be Yupiter si nye Helatɔwo ƒe\nmawu eye woyɔ Paulo be Merkurio elabena eyae nye ame si nɔ nu ƒom geɖe wu. 13\nEnumake Yupiter ƒe trɔ̃nua si ƒe nɔƒe le dua godo la tsɔ seƒoƒowo kple nunanawo fũ\nvɛ eye wòwɔ dzadzraɖo be yeawu nyitsu gã aɖe atsɔ asa vɔe na wo le dua ƒe agbowo\nnu le ameha la ŋkume.\n14 Nuwɔna sia gbã dzi na Barnaba kple Paulo vevie ŋutɔ ale wosi du ge ɖe\nameawo dome eye wodo ɣli gblɔ na wo be, 15 “Mía tɔwo, nu kae nye busunu sia\nwɔm miele? Míawo hã amegbetɔwo ko míenye abe miawo ke ene. ɖe míeva be\n53\nmíagblɔ nyanyui sia na mi be miadzudzɔ nu maɖinu siawo tɔgbi subɔsubɔ eye miado\ngbe ɖa na Mawu gbagbe si wɔ dzi kple anyigba kple atsiaƒu kpakple nu siwo katã le\neme la boŋ. 16 Tsã la Mawu ɖe asi le dukɔ ɖe sia ɖe ŋu wòwɔ nu si dze eŋu. 17 Ke\nhã la medzudzɔ ɖaseɖiɖi tso eɖokui ŋuti o, elabena ewɔa nu nyuiwo na mí, enaa\ntsidzadza mí tso dziƒo kple nuƒãɣiwo kple nuŋeɣiwo eye wòna nuɖuɖu geɖe mí hetsɔ\ndzidzɔ yɔ míaƒe dziwo me fũ.”\n18 Togbɔ be woɖe nya me na ameawo alea hã la, esẽse hafi wozi wo dzi be\nwomete ŋu sa vɔ la na wo o.\n19 Ke le ŋkeke ʋe aɖewo ko megbe la, Yudatɔ aɖewo gatso Antioxia kple\nIkonio va do ɖe Listra eye wogade ʋunyaʋunya dua me tɔwo me ɖe Paulo ŋu.\nAmehawo ho ɖe Paulo ŋu, ƒu kpee nyui va se ɖe esime wòku ƒenyi eye wohee do\ngoe le dua me elabena wobu be eku. 20 Xɔsetɔwo kple nɔvinɔviwo va ƒo ƒu ɖe eŋu\nkasia, Paulo fɔ, wo katã trɔ yi Listra dua me, eye le ŋkeke evea gbe la, wo kple\nBarnaba dzo yi Derbe.\nPaulo trɔ va Antioxia le Siria\n21 Wonɔ Derbe hegblɔ nyanyui la le afi ma ŋkeke ʋe aɖewo eye ame geɖewo trɔ zu\nwoƒe nusrɔ̃lawo. Emegbe la wogatrɔ yi Listra, Ikonio kple Antioxia eye wodo ŋusẽ\nxɔsetɔwo hefia ale si woalɔ̃ Mawu kple wo nɔewoe ɖe edzi wu la wo. 22 Wode\ndzi ƒo na xɔsetɔawo be woalé woƒe xɔse la me ɖe asi sesῖe togbɔ be wole funyafunya\nwɔm wo hã elabena fukpekpe mee woato age ɖe dziƒofiaɖuƒe la me. 23 Paulo kple\n54\nBarnaba ɖo hamemegãwo ɖe ha sia ha nu eye wowɔ nutsitsidɔ kple gbedodoɖa hetsɔ\nameawo de asi na Mawu be wòakpɔ wo dzi le woƒe dɔwɔwɔwo me.\n24 Azɔ woyi woƒe mɔzɔzɔa dzi to Pisidia nutome va ɖo Pamfilia alo Terki.\n25 Wogagblɔ nya le Perga hã hafi tso eme yi Atalia.\n26 Mlɔeba la, woɖo tɔdziʋu hetrɔ va ɖo Antioxia afi si wodze woƒe mɔzɔzɔa\ngɔme le. Afi siae Mawu de dɔ si nu wowu fifia la asi na wo le.\n27 Esi wogbɔ va ɖo Antioxia la woyɔ xɔsetɔawo katã ƒo ƒui heka nu gã siwo\nMawu wɔ kpli wo la ta na wo. Wogblɔ ale si Mawu ʋu xɔse ƒe mɔ na Trɔ̃subɔlawo\nhã la na ameawo. 28 Paulo kple Barnaba tsi Antioxia henɔ xɔsetɔawo gbɔ ɣeyiɣi didi\naɖe.\nHametakpekpe le Yerusalem\n15 Le ɣeyiɣi si me Paulo kple Barnaba nɔ Antioxia la, ame aɖewo tso Yudea va\nAntioxia dua me. Ame siawo va nɔ nu fiam Trɔ̃subɔla siwo trɔ zu kristotɔwo la be,\nehiã vevie be woatso aʋa na wo abe ale si Yudatɔwo wɔnɛ ene, hafi woakpɔ ɖeɖe. 2\nPaulo kple Barnaba melɔ̃ ɖe nya sia dzi kura o ale wohe nya kple nenem me siawo\nvevie. Mlɔeba la, Antioxia ha la ɖe hametɔ aɖewo kpe ɖe Paulo kple Barnaba ŋu\nheɖo wo ɖe Yerusalem be woayi aɖadzro nya sia me kple apostoloawo kple\nhamemegãwo anya woƒe susu le eŋu ava gblɔ na yewo. 3 Ha blibo la katã yi ɖaɖo\name dɔdɔawo ɖa va se ɖe Antioxia dua godo, eye woyi woƒe mɔzɔzɔ dzi. Le mɔa dzi\nla, ame dɔdɔawo tɔ ɖe Foenike kple Samaria du siwo le mɔa dzi la me eye wogblɔ\n55\nale si Mawu le dɔ wɔm le Trɔ̃subɔlawo dome la na xɔsetɔ siwo le afi ma. Nya sia do\ndzidzɔ blibo na ame sia ame si see.\n4 Ame dɔdɔawo va ɖo Yerusalem eye wowɔ takpekpe kple apostoloawo kple\nhamemegãwo katã. Paulo kple Barnaba ƒo nu tso dɔ si wɔm Mawu le to wo dzi le\nteƒe vovovowo la ŋu na wo. 5 Ke enumake, ame siwo nye Farisitɔwo tsã hafi trɔ zu\nkristotɔwo la, tsi tre eye wogblɔ be ele be woatso aʋa na Trɔ̃subɔla siwo trɔ zu\nxɔsetɔwo katã eye woawɔ ɖe Yudatɔwo ƒe sewo kple kɔnuwo katã hã dzi pɛpɛpɛ. 6\nNya sia na be apostoloawo kple hamemegãwo gaɖo ŋkeke be yewoabu tame le nya\nla ŋu nyuie.\n7 Esi ŋkekea ɖo la wo katã wogava ƒo ƒu eye wodzro nya sia me ɣeyiɣi didi\naɖe. Mlɔeba la, Petro tsi tre heƒo nu na wo gblɔ be, “Nɔvinyewo, miawo ŋutɔ\nmienya be anɔ abe ƒe aɖewo nye esi va yi ene la, Mawu tiam le mia dome eye\nwòɖom ɖa be magblɔ nyanyui la na Trɔ̃subɔlawo ale be woawo hã woaxɔ se azu\nkristotɔwo. 8 Mawu si nya amegbetɔ ɖe sia ɖe ƒe dzime la, xɔ wo hena Gbɔgbɔ\nKɔkɔe la wo abe ale si wòna míawo hã ene. 9 Mede vovototo aɖeke mí kple woawo\ndome o elabena eɖe woƒe nu vɔ̃wo ɖa tso xɔse me abe míawo ke ene. 10 Ke\nnɔvinyewo, nu ka ta miedi be miate Mawu kpɔ adi be yewoatsɔ agba kpekpe si\nmíawo ŋutɔ kple mía tɔgbuitɔgbuiwo mete ŋu tsɔ o la da ɖe woawo dzi be woatsɔ\nmahã? 11 Ao, ɖe miexɔe se kpɔ be Aƒetɔ Yesu, si nye Mawu ƒe nunana la dzi koe\name sia ame ato akpɔ ɖeɖe oa?”\n12 Le nuƒo sia megbe la ƒuƒoƒea zi ɖoɖoe eye nyahahe aɖeke megayi edzi o.\nEsia na mɔnu Paulo kple Barnaba be wogblɔ nukunu gã siwo Mawu wɔ to wo dzi le\n56\nTrɔ̃subɔlawo dome la na wo. 13 Esi woawo hã ƒe gbe dze anyi la, Yakobo hã tsi tre\nheƒo nu gblɔ be, “Tɔnyetɔwo, miɖo tom. 14 Petro gblɔ ale si Mawu ŋutɔ tia amewo\ntso Trɔ̃subɔlawo dome bena woasubɔ ye ade bubu yeƒe ŋkɔ ŋuti la na mi. 15\nTrɔsubɔla siwo trɔ zu Kristotɔ siawo ƒe nya sɔ kple nyagblɔɖila Amos ƒe nyagblɔɖi\nsia be 16 ‘Le nu siawo megbe la magatrɔ ava eye magatu David ƒe aƒe si mu dze\nanyi la, magagbugbɔ aɖo eƒe gli gbagbãwo eye mafɔ wo ɖe tsitre, 17 ale be ame\nsusɔewo adi Aƒetɔ la kple Trɔ̃subɔla siwo ŋu woyɔ nye ŋkɔ ɖo la, Aƒetɔ la, ame si\nwɔa nu siawo katã lae gblɔe.’ 18 Esiae nye nu si Aƒetɔ, ame si ɖe eƒe ɖoɖo si wòwɔ\ntso gɔmedzedzea me fia mí la, gblɔ.\n19 “Esia ta nye nyametsotsoe nye be, mehiã be míaɖe fu na ame siwo trɔ va\nMawu gbɔ la o. 20 Ke ɖe ko míabia tso wo si be woadzudzɔ lã siwo wotsɔ sa vɔe na\ntrɔ̃wo kple lã siwo tsi ʋu me la ɖuɖu eye hekpe ɖe esiawo ŋu la, woadzudzɔ\nahasiwɔwɔ. 21 Elabena tso blema ke la, nu siawo nye kɔ na Yudatɔwo eye woƒoa nu\nle wo ŋu le Sabat sia Sabat dzi le Yudatɔwo ƒe ƒuƒoƒewo.”\nHametakpekpe la ƒe agbalẽ na Hela kristotɔwo\n22 Azɔ la apostoloawo kple hamemegãwo katã va lɔ̃ ɖe edzi be yewoaɖe ame aɖewo\nwoakplɔ Paulo kple Barnaba ɖo ayi Antioxia be woaɖagblɔ nu si dzi woɖo kpee la\nna hame si le afi ma. Wotia hamemegã eve be woayi. Woawoe nye Yuda si\nwogayɔna be Barsaba kple Sila.\n57\n23 Woŋlɔ agbalẽ de ame dɔdɔawo si eye emenyawo yi ale, “Mía nɔvi\nTrɔ̃subɔla siwo trɔ̃ zu xɔsetɔwo le Antioxa, Siria kple Kilikia, mixɔ gbedoname tso\napostoloawo, hamemegãwo kple mia nɔvi siwo le Yerusalem la gbɔ.\n24 “Míese be xɔsetɔ aɖe siwo tso mía gbɔ le afii la va mia dome eye wova\ngblɔ nya aɖewo, siwo ɖe fu na miaƒe susu eye woʋuʋu miaƒe xɔse kple ɖeɖekpɔkpɔ\nla na mi. Míedi be mianya be, menye míawoe dɔ ame siawo ɖo ɖe mi o. 25 Ke esi\nmíawo hã miebu nya la ŋu eye mí katã míeɖo kpe nu si nye nyateƒea dzi vɔ la,\nmíeɖoe be anye susu nyui aɖe ŋutɔ be míaɖe ame dɔdɔ eve siwo woakplɔ mía nɔvi\nlɔlɔ̃awo, Paulo kple Barnaba, ɖo ava mia gbɔ. 26 Ame dɔdɔ eve siawo nye Yuda\nkple Sila, ame siwo tsɔ woƒe agbe ke faa na míaƒe Aƒetɔ Yesu Kristo. 27 Míeka ɖe\ndzi be ame siawo aƒo nu aɖo kpe nu si nye míaƒe susu le nya siwo le fu ɖem na\nmíaƒe susuwo la dzi na mi. 28 Míekpɔe dze sii be enyo Gbɔgbɔ Kɔkɔe la kple míawo\nhã ŋu be menyo be míatsɔ agba gã aɖeke ada ɖe mia dzi wu nu vevi siawo ko o, 29\nbe miatsri trɔ̃wo ƒe vɔsawo kple ʋu kpakple lã tsiʋumewo ɖuɖu eye miatsri\nahasiwɔwɔ hã. Ne miekpɔ mia ɖokui dzi nyuie le nu siawo me la, ekema miewɔe\nnyuie. Minɔ anyi nyuie.”\n30 Ame dɔdɔ eneawo dze mɔ ɖo ta Antioxia enumake. Esi wova ɖo la woƒo\nkristotɔwo katã nu ƒu eye wotsɔ gbedeasia ɖo woƒe ŋkume. 31 Esi woxlẽ agbalẽa eye\nwose emenyawo la, hame bliboa kpɔ dzidzɔ manyagblɔ aɖe. 32 Hekpe ɖe agbalẽa ŋu\nla, Yuda kple Sila ame siwo nya Mawu ƒe nya nyuie la gaƒo nu geɖe na hamea hedo\nŋusẽ woƒe xɔse. 33 Wonɔ Antioxia ŋkeke geɖe hafi wodo mɔ wo kple\ndzidzɔgbedoname tso Antioxia hamea gbɔ vɛ na Yerusalem hame si dɔ wo ɖa. 34 Ke\n58\nenyo Sila ŋu be yeatsi afi ma. 35 Paulo kple Barnaba hã gatsi Antioxia hena\nkpekpeɖeŋu ame siwo nɔ mawunya gblɔm henɔ nu fiam amewo le afi ma.\nPaulo kple Barnaba ƒe mama\n36 Le ŋkeke aɖewo megbe la, Paulo doe ɖe Barnaba gbɔ be, “Na míagbugbɔ ayi\naɖakpɔ nɔvi siwo le du siwo me míegblɔ Aƒetɔ la ƒe nya la le la, akpɔ ale si wole\nzɔzɔmii la ɖa.” 37 Barnaba lɔ̃, ke edi be yewoatsɔ Yohanes, si woyɔna be Marko la,\nakpe ɖe yewo ɖokui ŋu. 38 Ke le ale si Marko gblẽ wo ɖi le Pamfilia eye meyi dɔa\ndzi kple wo o ta la Paulo mebui be enyo be wòagayi kpli yewo o. 39 Nu sia he\nmasɔmasɔ de Paul kple Barnaba dome ale gbegbe be wo dome ma. Barnaba kplɔ\nMarko ɖe asi eye woɖo tɔdziʋu yi Kipro. 40 Ke Paulo hã tsɔ Sila kpe ɖe eɖokui ŋu,\neye nɔviawo tsɔ wo de asi na Aƒetɔ la ƒe amenuveve. 41 Woto Siria kple Kilikia\nnutowo me henɔ ŋusẽ dom hame siwo nɔ afi ma.\nTimoteo kpe ɖe Paulo kple Silas ŋu\n16 Teƒe gbãtɔ si Paulo kple Sila de lae nye Derbe. Emegbe woyi Listra. Le afi\nsia la wodo go nusrɔ̃la aɖe si ŋkɔe nye Timoteo ame si dada nye Yudatɔ kple\nKristotɔ ke fofoa nye Helatɔ. 2 Timoteo nye ɖekakpui aɖe si ƒe dɔwɔwɔ dze Kristotɔ\nsiwo le Listra kple Ikonio ŋu nyuie ŋutɔ. 3 Le esia ta Paulo bia tso esi be wòadze\nyewo yome le yewoƒe mɔzɔzɔ la me. Hafi woadze mɔ la, Paulo tso aʋa na Timoteo\nbe wòaganye nuɖianu na Yudatɔ siwo le nutoa me la o, elabena ele nyanya me na\name sia ame be Helatɔe nye Timoteo fofo. 4 Azɔ woyi woƒe mɔzɔzɔ dzi henɔ\n59\ntsatsam le duwo me. Afi sia afi si woɖo la, wogblɔa nya siwo dzi apostolowo kple\nhamemegãwo ɖo kpee le Yerusalem le Trɔ̃subɔlawo siwo zu kristotɔwo ŋu la na\nhameawo. 5 Esia na be hameviawo tsi ɖe edzi le gbɔgbɔ me eye woƒe xexlẽme hã\ndzi ɖe edzi.\nPaulo kpɔ ŋutega tso Makedonia\n6 Tso afi ma la, woyi Frigia kple Galatia nutome elabena Gbɔgbɔ Kɔkɔe la meɖe mɔ\nna wo be woayi Asia nyigba dzi le ɣeyiɣi sia me o. 7 Woto Misia liƒo dzi heyina\nBitinia le anyiehe godzi. Ke Yesu ƒe gbɔgbɔ gaxe mɔ na wo eya ta womete ŋu yi\nBitinia o 8 ke boŋ woto Misia nutome heyi Troa.\n9 Le gbe ma gbe ƒe zã me la, Paulo kpɔ ŋutega aɖe. Ekpɔ ame aɖe si tsi tre ɖe\nMakedonia le Hela nyigba dzi nɔ kuku ɖem nɛ be, “Tso ƒu la nàva mía gbɔ le\nMakedonia le afii ne nàva kpe ɖe mía ŋu.” 10 Enumake míeɖoe be míayi Makedonia\nelabena edze na mí kɔtee be Mawu le mía ɖom ɖe afi ma be míayi aɖagblɔ nyanyui\nla.\nLidia trɔ dzime le Filipi\n11 “Míeɖo tɔdziʋu le Troa va Samotrake eye le ŋkeke evea gbe la, míeva ɖo\nNeapoli. 12 Mlɔeba la míeva ɖo Filipo si nye Romatɔwo ƒe dutsotso aɖe si le\nMakedonia nyigba ƒe liƒo dzi tututu. Míenɔ afi ma ŋkeke geɖewo. 13 Le Sabat dzi la\nmíeyi tɔsisi aɖe si didi tso dua gbɔ vie la to afi si míese be ame aɖewo ƒoa ƒu ɖo doa\ngbe ɖa le, eye gbe ma gbe la míegblɔ mawunya na nyɔnu siwo va teƒea. 14 Nyɔnu\n60\nsiawo dometɔ ɖekae nye Lidia si nye avɔdzrala aɖe tso Tiatira. Enye mawuvɔ̃la xoxo\neye esi Paulo nɔ nu ƒom la Mawu ʋu eƒe dzi eye wòxɔ nya siwo katã Paulo gblɔ la\ndzi se. 15 Esia ta míede mawutsita na eya kple eƒe aƒemetɔwo katã eye emegbe la\nekpe mí be, míava dze ye ƒeme. Lidia gblɔ na mí be, ‘Ne miexɔe se tututu be nye hã\nmenye Aƒetɔ la tɔ vavã la ekema miva dze gbɔnye.’ Eƒoe ɖe mía nu ʋuu va se ɖe\nesime míelɔ̃ yi ɖadze egbɔ.”\nWode Paulo kple Sila gaxɔme\n16 “Gbe ɖeka esi míenɔ mɔ dzi yina gbedoɖaƒe le tɔa to la, míedo go ɖetugbi aɖe si\nme gbɔgbɔ vɔ̃ nɔ eye wòtea ŋu kaa afa na amewo eye to esia me wòwɔa ga geɖe\nŋutɔ na eƒe aƒetɔ elabena kluvi wònye. 17 ɖetugbi sia nɔ mía yome nɔ ɣli dom be,\n‘Ame siawo la, Mawu Dziƒoʋῖtɔ ƒe dɔlawo wonye eye ɖe wova be yewoafia mi ale\nsi miawɔ be woatsɔ miaƒe nu vɔ̃wo ake mi.’”\n18 ɖetugbi la wɔ nenem nu sia ŋkeke geɖe ke gbe ɖeka la, eva glo Paulo ale\nwòtrɔ ɖe ɖetugbi la ŋu heblu ɖe gbɔgbɔ vɔ̃ si le eme la ta be, “Mele gbe ɖem na wò\nle Yesu Kristo ƒe ŋkɔ me be do go le ɖetugbi sia me fifi laa!” Gbɔgbɔ vɔ̃ la do go le\neme enumake.\n19 Nuwɔna sia do dziku na ɖetugbi sia ƒe aƒetɔwo elabena wobu woƒe\ngakpɔmɔnu. Le esia ta wona wolé Paulo kple Sila hekplɔ wo yi ʋɔnudrɔ̃la gãwo ƒe\nŋkume le dutoƒo.\n61\n20 Nutsotso si wowɔ ɖe wo ŋu na dumemegãwo lae nye be, “Yudatɔ siawo\nva le to gblẽm na amewo le dua me 21 be woawɔ nu siwo tsi tre ɖe Romatɔwo ƒe\nsewo ŋu.”\n22 Kasia, amehe gã aɖe va ƒo ƒu henɔ ɣli dom. Edze ƒã be woɖo be yewoawɔ\nʋunyaʋunya. Le esia ta dumemegãwo bu fɔ Paulo kple Sila eye woɖe gbe be woaƒo\nwo kple ati. 23 Esi woƒo wo wòte wo ŋu nyuie la, wotsɔ wo de gaxɔ me, eye wogblɔ\nna gaxɔdzikpɔla vevie be ne menya o ameawo si la ekema eya ŋutɔ aku. 24 Le esia\nta gaxɔdzikpɔla hã mefe kpli wo kura o. Etsɔ wo de gaxɔa ƒe gogloeaƒe ke eye wòde\nga afɔ na wo sesῖe.\n25 Le zã bliboa me la Paulo kple Sila nɔ gbe dom ɖa nɔ ha dzim nɔ Mawu\nkafum. Gaxɔmenɔla bubuawo hã nɔ woƒe hawo sem. 26 Le zã ga wuieve me tututu\nla, anyigba ʋuʋu sesῖe eye gaxɔ bliboa ʋuʋu kpekpekpẽ, ʋɔtruawo katã ʋu le\nwo ɖokuiwo si eye ga si wode gaxɔmenɔla ɖe sia ɖe la ɖe ɖa. 27 Esi gaxɔdzikpɔla\nnyɔ tso alɔ̃ me eye wòkpɔ be ʋɔtruawo katã nɔ ʋuʋu ɖi la, vɔvɔ̃ ɖoe elabena ebu be\ngamenɔlawo katã si dzo. Le esia ta, eɖe eƒe yi le aku me be yeawu ye ɖokui.\n28 Ke Paulo do ɣli gblɔ nɛ be, “Nɔvi, mègawɔ nuvevi ɖokuiwo o, mí katã\nmíele afii.”\n29 Enumake gaxɔdzikpɔla la bia akaɖi, ƒu du yi ɖe eme eye wòdze klo ɖe\nPaulo kple Sila ƒe afɔ nu le dzodzo nyanyanya me. 30 Ekplɔ wo do goe hebia be,\n“Aƒetɔ, nu kae le nam be mawɔ bena makpɔ ɖeɖe?”\n31 Woɖo eŋu nɛ be, “Ne èxɔ Aƒetɔ Yesu dzi se la, ekema wò kple wò aƒe\nblibo la miakpɔ xɔxɔ. 32 Wogblɔ Aƒetɔ la ƒe nya nɛ kple eƒe aƒemetɔwo katã. 33 Le\n62\nzã ma ke me gaxɔdzikpɔla klɔ woƒe abiwo na wo, eye enumake wode mawutsi tsi ta\nna eya kple eƒe aƒe bliboa. 34 Ena nu wo, woɖu eye aƒea me tɔwo katã yɔ fũ kple\ndzidzɔ elabena wotrɔ zu Mawu dzi xɔselawo.”\n35 Le ŋdi me la ʋɔnudrɔ̃lawo ɖo kpovitɔwo ɖe gaxɔdzikpɔla la kple gbeɖeɖe\nsia be, “ɖe asi le ŋutsu mawo ŋu ne woadzo.” 36 Gaxɔdzikpɔla la gblɔ nya la na\nPaulo be, “ʋɔnudrɔ̃lawo ɖo gbe ɖa be woaɖe asi le wò kple Sila ŋuti. Eya ta miate\nŋu adzo azɔ. Miheyi le ŋutifafa me.”\n37 Ke Paulo gblɔ na kpovitɔwo be, “Woƒo mí le dutoƒo ʋɔnumadrɔ̃madrɔ̃e,\ntogbɔ be míenye Romatɔwo hã, wode mi gaxɔ me, ke azɔ la woaɖe mí ado goe le\nadzamea? Gbeɖe! ɖe ko woawo ŋutɔ nava hafi woakplɔ mi adoe.”\n38 Kpovitɔ siwo wodɔ ɖo ɖe gaxɔdzikpɔla gbɔ la trɔ va gblɔ Paulo ƒe nya la\nna ʋɔnudrɔ̃lawo eye vɔvɔ̃ ɖo wo ŋutɔ esi wose be Paulo kple Sila nye Romatɔwo ta.\n39 Dumemegãwo ɖe able va wo gbɔ le gaxɔe me eye woɖe kuku na wo be woado go\nadzo le dua me. 40 Paulo kple Sila trɔ yi Lidia ƒe aƒeme, eye xɔsetɔwo va ƒo ƒu ɖe\nwo ŋu eye wogagblɔ nyanyui la na wo hafi dzo le dua me.\nPaulo gblɔ nya le Tesalonika\n17 Azɔ ame eveawo zɔ mɔ to Amfipolis kple Apolonia nutowo me va ɖo\nTesalonika afi si Yudatɔwo ƒe ƒuƒoƒe aɖe le. 2 Paulo yi ƒuƒoƒe sia abe ale si\nwòwɔne ɖaa ene eye wògblɔ mawunya na ameawo. 3 Ewɔ esia Sabat etɔ̃ siwo kplɔ\nwo nɔewo ɖo. Eɖe mawunya ƒe akpa si ku ɖe Mesia la ƒe fukpekpe, ku kple\ntsitretsitsi ŋu la me na wo, eye wòdze agbagba hã ɖee fia wo tso mawunya me be\n63\nYesue nye Mesia alo ɖela la vavã. 4 Ame geɖe siwo se Paulo ƒe nya la trɔ zu\nkristotɔwo eye wo dometɔ aɖewo nye Helatɔ siwo me mawuvɔvɔ̃ le, kple dua me\nnyɔnu ŋkutatɔ aɖewo.\n5 Yudatɔwo ƒe amegã siwo nɔ dua me la ʋã ŋu Paulo kple Sila eya ta woƒo\ngbevu aɖewo nu ƒu eye wowɔ ʋunyaʋunya le dua me le Paulo kple Sila ta. Wova dze\nYason ƒe aƒe afi si wonɔ la dzi kple susu be yewoalé Paulo kple Sila ahe wo va\ndumemegãwo ŋkumee ne woahe to na wo.\n6 Ke womekpɔ Paulo kple Sila le aƒea me o eya ta wolé Yason kple Kristotɔ\naɖewo, kplɔ wo yi dumemegãwo gbɔe. Wotsɔ nya ɖe Yason kple etɔwo ŋu eye\nwotso wo nu kple ɣli be, “Paulo kple Sila, ame siwo he tɔtɔ va xexeame ƒe akpa\ngeɖewo la va míaƒe du me afi sia hã hele ʋunyaʋunya hem vɛ.” 7 Ke Yason ya na\nsitsoƒe wo ɖe eƒe aƒeme. Le esia ta wo katã wodze na ku elabena wole gbɔgblɔm be\nfia bubu aɖe gali si ŋkɔe nye Yesu, ame sia lolo wu Kaisaro.”\n8 Nya siawo medzɔ dzi na dumemegãwo kple dua me tɔwo kura o. 9 Eya ta\nwoka ŋkume na Yason kple etɔwo vevie eye wona ame aɖe de megbe na wo be\nyewomagawɔ nu sia ƒomevi azɔ o hafi woɖe asi le wo ŋu.\nPaulo gblɔ nya le Beroea\n10 Le zã ma me la Kristotɔ siwo le dua me la kplɔ Paulo kple Sila do goe le dua me\nalɔtsɔtsɔe eye woyi Beroea. Paulo kple Sila gayi woƒe dɔ dzi le afi sia hã heyi ɖagblɔ\nmawunya le Yudatɔwo ƒe ƒuƒoƒe si le dua me la me. 11 Beroeatɔwo ya lé fɔ ɖe nya\nla ŋu wu Tesalonikatɔwo, eye woɖo to Paulo ƒe nyagbɔgblɔ kple dzidzɔ. Woawo\n64\nŋutɔwo hã nɔa mawunya la me dzrom ɣesiaɣi be yewoakpɔe ɖa be nyateƒenya gblɔm\nPaulo kple Sila nɔ mahã. 12 To esia me la, wo dometɔ geɖewo zu xɔsetɔwo eye\nHelatɔ ŋkutatɔ siwo nye nyɔnuwo kple ŋutsuwo siaa xɔ nya la dzi se.\n13 Esi Yudatɔ siwo tso Tesalonika la gase be Paulo nɔ mawunya gblɔm le\nBeroea la, wogati wo yome yi afi ma hã eye wògade zi ameawo me ɖe wo ŋu. 14 Ke\nKritsotɔwo wɔ kaba ɖo Paulo ɖe dziehe gome lɔƒo gake Sila kple Timoteo ya tsi\nanyi. 15 Ame siwo kplɔ Paulo yii la ɖoe ɖa va se ɖe Atene hafi trɔ yi Beroea. Paulo\nde gbe asi ma wo be woagblɔ na Sila kple Timoteo be woawɔ kaba ava tu ye le\nAtene.\nPaulo le Atene\n16 Esi Paulo nɔ Sila kple Timoteo lalam le Atene la, eɖi tsa le dua me. Nu siwo\nwòkpɔ la ɖu dzi nɛ ŋutɔ. Ekpɔ be legbawo bɔ ɖe dua me fũ. 17 Eyi Yudatɔwo ƒe\nƒuƒoƒe be yeadzro nya me kple Yudatɔwo kple Helatɔ vɔ̃mawuwo. Eƒo nu na ameha\nsi le dua ƒe takpeƒe la hã gbe sia gbe.\n18 Paulo dzro nya me kple xexemenunyala gã aɖewo siwo woyɔna be\nEpikurea kple Stoiktɔwo la hã. Esi wòƒo nu na wo tso Yesu ƒe ku kple tsitretsitsi ŋu\nla, wo dometɔ aɖewo gblɔ be Paulo ƒe tagbɔ gblẽ alo dzixɔse yeye aɖe boŋ ŋue wònɔ\nnu ƒom le.\n19 Ale wolée hekplɔe yi takpeƒe si woyɔna be Areopago la, afi ma wobia tso\nesi be, “Na míase nya tso nufiafia yeye si nèhe vɛ la ŋu. 20 Èle nya masekpɔ aɖewo\ngblɔm ɖe miaƒe towo me, miedi be míase nya siawo gɔme kple nu si wonye.” 21\n65\nAtenetɔwo katã kple amedzroawo hã lɔ̃a anyinɔnɔ ɖe takpeƒe wɔa woƒe ɣeyiɣi ŋutidɔ\nto nyamedzodzro kple susu yeyewo xɔxɔ me.\n22 Esi ŋkekea ɖo la, Paulo tsi tre ɖe ameha la titina le Mastogbɛ la dzi heƒo\nnu gblɔ na wo bena,\n“Nɔvinye Atenetɔwo, edze nam ƒã be mienye ame siwo kpɔa dzidzɔ le\nmawuvɔvɔ̃ ŋu ŋutɔ, 23 elabena esi menɔ tsa ɖim le miaƒe dua me la, mekpɔ legba\ngeɖewo kple vɔsamlekpuiwo hã. Nukutɔe la mekpɔ ɖe si mieme na ŋkɔe be, ‘Mawu\nsi mienya o la tɔe.’ Mawu si miesubɔna le manyamanya me la ƒe nyae metsɔ vɛ na\nmi.”\n24 “Mawu siae wɔ dziƒo kple anyigba kple nu siwo katã le eme eye wònye gã\nkple aƒetɔ na nu sia nu. Le esia ta menɔa gbedoxɔ si amewo tsɔ asi tui la me o, 25\neye le esime naneke mehiãnɛ o ta la, amegbetɔ mate ŋu awɔ naneke nɛ o. Ke eya\nboŋ na agbegbɔgbɔ nu sia nu eye wònaa nu ame sia ame ɖe eƒe hiahiã nu. 26 Mawu\nsiae wɔ amegbetɔ siwo katã tso dzɔtsoƒe ɖeka eye wòkaka wo ɖe xexeame ƒe\nakpa ɖe sia ɖe. Eɖo liƒo na dukɔwo eye wòɖo dukɔ siwo ayi ŋgɔ kple esiwo adze\nanyi la da ɖi xoxo.”\n27 “Mawu ƒe didie nye be amegbetɔwo nadii, ake ɖe eŋu togbɔ be egbɔ\nmedidi tso ame aɖeke gbɔ o hafi hã. 28 Eya mee míele agbe le abe ale si miaƒe hɛnɔ\naɖe gblɔe ene bena, ‘Míawoe nye Mawu viwo.’ 29 Eya ta ne míenye Mawu viwo la\nekema menyo be míabu be Mawu nye legba si amegbetɔ awɔ kple klosalo kple sika\nalo akpae kple kpe o. 30 Tsã la Mawu mia ŋku ɖe amegbetɔ ƒe numanyamanya dzi.\nKe azɔ la ede se be ame sia ame naɖe asi le legbawo ŋu eye wòasubɔ ye ɖeka ko. 31\n66\nElabena eɖo ŋkeke tɔxɛ aɖe da ɖi be yeava drɔ̃ ʋɔnu xexeame, eya ŋutɔ tia ame si le\nʋɔnua drɔ̃ ge la da ɖi eye eyae nye ame si wòfɔ ɖe tsitre tso ame kukuwo dome.” 32\nEsi wosee wògblɔ, nya tso fɔfɔ tso ame kukuwo dome ŋu la, nyasela aɖewo koe ŋutɔ\nke ame bubuwo hã be, “Míedi be míagase nya sia ɣebubuɣi” 33 Ale Paulo dzo le\ntakpeƒea. 34 Ame ʋe aɖewo ya dze eyome trɔ zu xɔsetɔwo. Ame siawo dometɔ\naɖewo nye Dionisio si nye dumemegã ɖeka kple nyɔnu aɖe si ŋkɔe nye Damari.\nPaulo ƒe dɔwɔwɔ le Korinto\n18 Le nu siawo megbe la, Paulo dzo le Atene heyi Korinto afi si wòdo go\nYudatɔ aɖe si woyɔna be Akuila la le. 2 Wodzi Akuila le Ponto eye eya kple srɔ̃a\nPriskila nɔ Roma tsã gake Kaisaro Klaudio va de se be woanya Yudatɔwo katã dzoe\nle Roma dua me, eye le esia ta Akuila kple srɔ̃a ʋu va tsi Korinto. 3 Paulo dze\nAkuila kple srɔ̃a gbɔ le Korinto eye wòwɔ dɔ kpli wo elabena wo katã nye\navɔgbadɔwɔlawo.\n4 Paulo yia Yudatɔwo ƒe ƒuƒoƒe si le dua me le Sabat ɖe sia aɖe dzi hedzroa\nmawunya me kple Yudatɔwo kpakple Helatɔwo siaa. 5 Esi Sila kple Timoteo tso\nMakedonia va ɖo Korinto ko la, Paulo ɖe asi le eƒe avɔgbadɔwɔwɔa ŋu eye wònɔ\nnya gblɔm na Yudatɔwo gbe sia gbe henɔ ɖase ɖim be Yesue nye Mesia la. 6 Ke le\nale si Yudatɔwo tsi tre ɖe eŋu sesῖe eye gawu la, wonɔ fewu ɖum henɔ busunyawo\ngblɔm ɖe Yesu ŋu ta la, Paulo ɖe ta le woƒe nya me eye wògblɔ na wo be, “Miaƒe ʋu\nneva miawo ŋutɔ ƒe ta dzi. Nye asi megale miaƒe nya me o. Tso azɔ dzi yina la\nmagblɔ nyanyui la na Trɔ̃subɔlawo.”\n67\n7 Le esia megbe la edzo yi ɖanɔ Trɔ̃subɔla aɖe si ŋkɔe nye Tito Yusto la gbɔ.\nAme sia ƒe aƒe te ɖe Yudatɔwo ƒe ƒuƒoƒe la ŋu eye wònye mawuvɔ̃la adodoe aɖe. 8\nTo Paulo ƒe afi ma nɔnɔ me la, Krispo si nye Yudatɔwo ƒe ƒuƒoƒea ƒe amegã la kple\neƒe aƒe blibo la me tɔwo katã trɔ zu kristotɔwo eye wode mawutsi ta na wo. Nenema\nkee nye Korintotɔ bubu geɖewo hã.\n9 Gbe ɖeka ƒe zã me la, Mawu ƒo nu na Paulo le drɔ̃eƒe be, “Mègavɔ̃ o, nɔ\nnya la gbɔgblɔ dzi eye mègazi ɖoɖoe o. 10 Elabena meli kpli wò eye ame aɖeke\nmate atsi tre ɖe ŋuwò o, ame geɖewo le du sia me siwo nye tɔnyewo.” 11 Nu sia do\nŋusẽ Paulo ale wònɔ Korinto ƒe ɖeka kple afã sɔŋ henɔ Mawu ƒe nyateƒenya la\ngblɔm.\n12 Ke esi wova ɖo Galio gɔvinae le Akaya nutoa me la, Yudatɔwo gatso ɖe\nPaulo ŋu eye wohee va mɔmefia la gbɔe be wòadrɔ̃ ʋɔnui. 13 Wotsɔ nya ɖe eŋu be,\n“Ŋutsu sia le amewo hem be woasubɔ Mawu le mɔ si mesɔ kple Romatɔwo tɔ o la\ndzi.”\n14 Esi Paulo ke nu ko la, Galio xɔ nya la hegblɔ na Yudatɔwo be, “Ne mi\nYudatɔwo ɖe miele nutsotso nam tso nu vlo wɔwɔ aɖe alo amewuwu ŋuti la, anye ne\nmaɖo to mi. 15 Gake esi wònye nu si ku ɖe miawo kple ame aɖe ƒe xɔse ŋuti la,\nmiawo ŋutɔwo mikpɔ egbɔ. Nyemedi be manye ʋɔnudrɔ̃la le nya sia me o.” 16 Ale\nGalio nya wo do goe le ʋɔnudrɔ̃ƒea.\n17 Amehawo do dziku vevie ale be wodze Sostene si nye Yudatɔwo ƒe\nƒuƒoƒea ƒe amegã yeyea dzi eye wolée heƒoe nyui le ʋɔnudrɔ̃xɔa godo, gake Galio\nmede nu eme kura o.\n68\nPriskila, Akuila kple Apolo\n18 Paulo ganɔ dua me ŋkeke aɖewo eye emegbe la, eklã kristotɔwo eye wòɖo\ntɔdziʋu hedzo yi Siria nutome. Ekplɔ Priskilia kple Akuila hã ɖe asi. Esi wova ɖo\nKentarea la, Paulo lũ ta kolikoli le adzɔgbeɖeɖe si wòwɔ do ŋgɔe le Yudatɔwo ƒe\nkɔnu nu la ta. 19 Esi wova ɖo Efeso la Paulo gblẽ Akuila kple Priskila ɖe tɔdziʋua\nme eye wòyi ɖe dua me be yeadzro nya me kple Yudatɔ siwo le afi ma la le woƒe\nƒuƒoƒe. 20 Wobia tso esi be wòanɔ anyi vie gake egbe. 21 Ke esi wòle dzodzom le\nwo gbɔ la edo ŋugbe na wo be, “Ne Mawu lɔ̃ la matrɔ ava.” Eya megbe la eɖo\ntɔdziʋu tso Efeso. 22 Esi wòɖo Kaisarea la, èyi ɖado gbe na hamea eye wòyi\nAntioxia. 23 Enɔ afi ma vie eye wòdze mɔ ɖo ta Terki ke etɔ ɖe Galatia kple Frigia\nnutomewo eye wòdo ŋusẽ hame siwo le nutoawo me hekpe ɖe wo ŋu be woagatsi ɖe\nedzi le gbɔgbɔ me.\nApolo va Efeso kple Kɔrinto\n24 Eva va eme be Yudatɔ aɖe si ŋkɔe nye Apolo la tso Aleksandria si le Egipte la va\nEfeso. Ame sia nye mawunyanyala adodoe aɖe. 25 Wofia nui tso Aƒetɔ la ƒe mɔ ŋuti,\negblɔa nya dzideƒotɔe eye wòfiaa nu tso Yesu ŋuti pɛpɛpɛ, togbɔ be Yohanes ƒe\nmawutsideta ko wònya hã. 26 Edze nufiafia gɔme le ƒuƒoƒea dzideƒotɔe. Esi Akuila\nkple Priskila se eƒe nyawo la wokpee yi wo ƒe aƒeme heɖe Mawu ƒe mɔ me nɛ\ntsitotsito wu esi wònya tsã.\n27 Apolo di vevie be yeayi Hela nutome, ale xɔsetɔ siwo le Antioxia la do\nŋusẽe be wòayi. Woŋlɔ agbalẽ ɖo ɖe xɔsetɔ siwo le afi ma la be ne Apolo va la, 28\n69\nwoaxɔe akpɔ edzi nyuie. Esi wòva ɖo Hela nutome la, egblɔ mawunya kple ŋusẽ eye\nwòdo ŋusẽ hame siwo nɔ afi ma. Edzro nya me kple Yudatɔwo le dutoƒo eye\nwòɖi ɖase be mawunya ɖee fia kɔtee be Yesue nye Mesia la vavã.\nPaulo ƒe mɔzɔzɔ etɔ̃lia\n19 Esime Apolo ganɔ Korinto la, Paulo hã zɔ mɔ to Terki nutowo me va ɖo\nEfeso. Ekpɔe be xɔsetɔ aɖewo le afi ma eye le woƒe nyamedzodzro me la, 2 Paulo\nbia wo se be, “Esi miezu kristotɔwo ɖe, miexɔ Gbɔgbɔ Kɔkɔe ɖe mia mea?”\nKe woɖo eŋu be, “Ao, míexɔ Gbɔgbɔ Kɔkɔe la o eye le nyateƒe me la, míese\neŋkɔ hã kpɔ o. Nu kae wònye?”\n3 Paulo yi dzi bia wo be, “Ekema nu ka dzie miexɔ se hafi wode mawutsi ta\nna mi?”\nWoɖo eŋu be, “Wode mawutsi ta na mí ɖe Yohanes Mawutsidetanamela ƒe\nnufiafia nu.”\n4 Nya sia mevivi na Paulo o ale wòfia wo be Yohanes Mawutsidetanamela ɖe\nko wòwɔe be yeafia ale si ame nadzudzɔ nu vɔ̃ wɔwɔ atrɔ va Mawu gbɔ eye emegbe\nla wòaxɔ Yesu Kristo ame si ƒe nya Yohanes gblɔ be ele vava ge la dzi ase ale be\nwoade mawutsi ta nɛ ɖe eƒe ŋkɔ me.\n5 Esi wose nya sia la wo katã wolɔ̃ eye Paulo gbugbɔ de mawutsi ta na wo ɖe\nYesu Kristo ƒe ŋkɔ me. 6 Emegbe la, Paulo do gbe ɖa ɖe wo ta eye wòda asi ɖe wo\ndzi ale be Gbɔgbɔ Kɔkɔe la ge ɖe wo me, eye woƒo nu kple gbegbɔgblɔ bubuwo\nhegblɔ nya ɖi hã. 7 Ameawo ƒe xexlẽme nɔ ame wuieve.\n70\n8 Paulo nɔ Efeso ɣleti etɔ̃ nɔ mawunya gblɔm le Sabat dzi. Edzea\nagbagba ɣesiaɣi be yeagblɔ nu si dzi wòxɔ se le mawufiaɖuƒea ŋu kple nu si ta wòxɔ\nedzi se la afia eye wòtena kpɔna be yeaɖe nya me na amewo be woaxɔ Yesu dzi ase.\n9 Ame aɖewo mexɔ eƒe nya o ale wotsi tre ɖe eŋu vevie hegblɔ busunya geɖe ɖe\nKristo ŋu le dutoƒo, nu sia na be Paulo dzo le wo gbɔ. Ke ekplɔ ame siwo xɔ eƒe nya\nla ɖe asi yi Tirano Takpexɔa me afi si wòƒo nu na wo le gbe sia gbe. 10 Ewɔ nu\nsia ƒe eve sɔŋ ale be Yudatɔwo kple Helatɔ siwo katã le Ausia si le Terki nutoa me\nla katã se nyanyui la. 11 Mawu wɔ nukunu tɔxɛwo to Paulo ƒe asi dzi, 12 ale gbegbe\nbe wòtsɔa takuviwo kple akɔtawuiwo kaa dɔnɔwo ŋu wohayana eye gbɔgbɔ vɔ̃wo hã\ndoa go le wo me.\n13 Yudatɔ aɖewo hã nɔ tsatsam tso du me yi du me henɔ gbɔgbɔ vɔ̃wo nyam\nle amewo me. Ame siawo va ɖo be yewoayɔ Aƒetɔ Yesu Kristo ƒe ŋkɔ anya gbɔgbɔ\nvɔ̃e kpɔ be adze edzi na yewo mahã? Woɖoe be ne yewotu ame si me gbɔgbɔ vɔ̃ le\nla, yewoado ɣli ɖe eta be, “Meɖe gbe na wò le Yesu Kristo, ame si ƒe nya gblɔm\nPaulo le la ƒe ŋkɔ me be nàdo go!” 14 Ame siwo nɔ nu sia wɔm la woe nye\nYudatɔwo ƒe Osɔfo aɖe si woyɔna be Skeva la ƒe viŋutsuvi adreawo. 15 Wova ke ɖe\name aɖe si me gbɔgbɔ vɔ̃ le la ŋu vavã eye wote kpɔ be yewoanya gbɔgbɔ vɔ̃a le\nYesu ƒe ŋkɔ me. Ke gbɔgbɔ vɔ̃ la bia wo be, “Menya nu tso Yesu kple Paulo ŋu\nnyuie, ke miawo ɖe, ame kawoe mienye?” 16 Enumake edzo dze wo dometɔ eve\ndzi, ƒo wo de abi wo ŋu eye wòvuvu awu le wo ŋu ale be wosi do go le aƒea me\namamae.\n71\n17 Nya sia kaka ɖe Yudatɔwo kple Helatɔwo siaa dome le Efeso dua me. Ale\nvɔvɔ̃ tɔxɛ aɖe dze wo dometɔ ɖe sia ɖe dzi eye wode bubu Aƒetɔ Yesu ƒe ŋkɔ ŋu. 18\nAme geɖewo va eye woʋu woƒe nu vɔ̃ɖi wɔwɔwo me. 19 Ame aɖe siwo nye\nafakalawo la lɔ woƒe dzogbãlewo kple nu kpotokpotoewo vɛ eye wotɔ dzo wo le\ndutoƒo. Nu siwo wotɔ dzoe la ƒe home anɔ abe sidi akpe enyi ene. 20 Esia nye dzesi\nbe mawunya xɔ aƒe le nutoa me vavã. 21 Emegbe la, Gbɔgbɔ Kɔkɔe la dee Paulo me\nbe, wòayi Hela nutome hafi atrɔ ayi Yerusalem. Eya ŋutɔ hã ɖoe be tso afi ma la ele\nbe yeayi Roma hã. 22 Eɖo eƒe kpeɖeŋutɔ eve siwo nye Timotoe kple Erasto la ɖa be\nwoadze ŋgɔ ayi Makedonia, Hela nutome, ke eya ŋutɔ gatsi Terki vie.\nDemetrio ƒe zitɔtɔ\n23 Ke le ɣemaɣi la, masɔmasɔ gã aɖe va Efeso dua me le kristotɔwo ta. 24 Ame si\nhe masɔmasɔ sia vɛ lae nye Demetrio. Ame sia nye klosalonutula eye dɔwɔviwo nɔ\nesi fũ. Wonɔa Helatɔwo ƒe mawu, Diana, ƒe legbawo wɔm kple klosalo. 25 Gbe ɖeka\nla, Demetrio ƒo eƒe dɔwɔlawo kple ame siwo katã nye klosalonutulawo le dua me la\nnu ƒu eye wòƒo nu na wo ale “Mía tɔwo, miawo ŋutɔwo mienya be klosalonutudɔ\nsiae míewɔna ɖuna. 26 Ke ele nyanya me na mi katã bena, Paulo va le tagbɔ gblẽm\nna amewo be mawu siwo wotsɔ asi wɔe la menye Mawu gbagbe o eye esia na be\nmíaƒe dɔ megale edzi yim tututu le Efeso afii kple nutoa katã me o. 27 Azɔ medi be\nmianya be menye míaƒe dɔwɔna ɖeɖe tae mele nya siwo gblɔm o ke boŋ ele bɔbɔe\nbe míaƒe mawu bubutɔ, Diana, subɔsubɔ dzi aɖe kpɔtɔ eye madidi o la, Diana, si nye\nmawugã si wosubɔna le mía ƒe nutome afii kple xexeame godoo la ƒe ŋkɔ abu keŋ.”\n72\n28 Nya sia de adã tame na ameha la ale wode asi ɣlidodo me sesῖe be,\n“Diana, Efesotɔwo ƒe mawu la, lolo loo!”\n29 ɣlidodo sia na be amewo va ƒo zi be yewoakpɔ nu si le edzi yim la ɖa eye\nle ɣeyiɣi kpui aɖe megbe la, du blibo la katã tɔ zi. Ame sia ame ƒu du yi ƒuƒoƒea eye\nwolé Gayo kple Aristako ame siwo nye Paulo ƒe mɔzɔhatiwo, be woadrɔ̃ ʋunu wo.\n30 Paulo di vevie be yeadze wo yome ayi ƒuƒoƒea gake nusrɔ̃la bubuawo meɖe mɔ nɛ\no. 31 Roma srafo siwo le nutoa me la dometɔ siwo nye Paulo xɔlɔ̃wo hã ɖo ame ɖe\negbɔ gblɔ nɛ be megado ta ɖe afi ma o ne menye nenema o la eƒe agbe aɖo xaxa me.\n32 Takpekpea ŋutɔ tɔ zi kɔtɔɔ. Ame sia ame nɔ ɣli dom nɔ nya sia nya ƒomevi\nsi dze eŋu la gblɔm. Vavã, wo dometɔ geɖe hã menya nu si tututu ta wova ƒo ƒu ɖe\nafi ma gɔ̃ hã o.\n33 Yudatɔ aɖewo kpɔ Aleksandria ɖa le amewo dome eye enumake wohee do\ngoe wòva tsi tre ɖe ameha la ŋkume. Ekɔ asi dzi eye ɖoɖoe zi, ale wòde asi nuƒoƒo\nme na wo. 34 Ke esi ameha la kpɔe dze sii be Yudatɔ wònye la, wogade asi ɣlidodo\nme be, “Diana, Efesotɔwo ƒe mawu la, lolo loo! Diana, Efesotɔwo ƒe Mawu la, lolo\nloo!”\n35 Mlɔeba la, dudzikpɔla ble wo nu wozi ɖoɖoe ale wòƒo nu na wo gblɔ be,\n“Efesotɔwo, ame sia ame nya be Efeso du siae nye trɔ̃ gã Diana si ge tso dziƒo la ƒe\ndu gã. 36 Le esia ta mehia be ne ame aɖe gblɔ nya bubu aɖe ko la, mianɔ ʋunyʋunya\nwɔm alea gbegbe o. 37 Ame siwo mielé va afii la mefi naneke le Diana ƒe gbedoxɔ\nme o eye womegblɔ nya gbegblẽ aɖeke ɖe Diana ŋu hã o. 38 Gake ne Demetrio kple\neƒe hadɔwɔlawo kpɔ be nya aɖe le yewo kple ame siawo dome la ekema ɖe wòle na\n73\nwo be woatsɔ nya ɖe wo ŋu le ʋɔnudrɔ̃ƒe. ʋɔnudrɔ̃lawo hã le klalo be yewoadrɔ̃ nyaa\nna wo. 39 Ne nya bubu aɖe gali la, ekema woate ŋu ayi Dutakpekpea me aɖalé wo\nkpɔ. 40 Ke ne miekpɔ nyuie o la, Roma dziɖuɖua abia tso mía si be míana akɔnta le\negbe ƒe ʋunyaʋunya si nu ta mele o la ŋu, eye nyemenya nya ka magblɔ ne wòva\neme alea o.”\n41 Ale dudzikpɔla la kaka ƒuƒoƒoa eye ame sia ame trɔ dzo yi aƒeme.\nPaulo gatrɔ yi Makedonia\n20 Le nu siawo katã megbe la, Paulo yɔ nusrɔ̃lawo eye wògagblɔ nya na wo\nhede dzi ƒo na wo. Emegbe la eklã wo 2 hedzo ɖo ta Hela nutome. Le du sia du si\nme wòɖo le mɔa dzi me la, eƒoa nu hexlɔ̃a nu xɔsetɔ siwo le afi ma. 3 Paulo nɔ Hela\nnyigba dzi ɣleti etɔ̃ eye esi wònɔ dzadzram ɖo be yeayi ɖe Siria la, ese be Yudatɔwo\nnɔ ɖoɖo wɔm be yewoawui. Le esia ta eɖoe be yeagatrɔ aɖo ta Makedonia si le\nanyiehe gome la boŋ.\n4 Ame geɖewo kplɔ Paulo ɖo ɖa va se ɖe keke Terki. Wo dometɔ aɖewoe nye\nSopata si nye Piro ƒe vi tso Beroea, Aristaxo kple Sekundo siwo tso Tesalonika,\nGayo tso Derbe, Timotio, Tihiko kple Trofima ame siwo trɔ yina aƒe le Terki.\n5 Ame siwo katã do ŋgɔ na mí eye wonɔ mía lalam le Troa. 6 Esime míeɖu\nŋutitotoŋkekenyui la vɔ ko la, míeɖo tɔdziʋu le Filipi si le Hela nyigba la ƒe anyiehe\ngome eye le ŋkeke atɔ̃ megbe la míeva ɖo Troa si hã le Terki. Míenɔ afi ma\nkwasiɖa ɖeka.\n74\nPaulo fɔ Eutiko tso ku me le Troa\n7 Le Kwasiɖa ƒe ŋkeke gbãtɔ la míeƒo ƒu be míaxɔ Aƒetɔ ƒe Nuɖuɖu Kɔkɔe la.\nPauloe gblɔ nya gbe ma gbe. Esi wònye gbe ma gbee nye Paulo ƒe ŋkeke mamlɛtɔ le\nafi ma ta la, enɔ nu ƒom ʋuu va se ɖe zãtitina ke. 8 Wosi akaɖiwo ɖe afi si míenɔ le\ndziƒoxɔa dzi. 9 Esi Paulo nɔ nu ƒom alea la, ɖekakpui aɖe si woyɔna be Eutiko la nɔ\nakɔlɔ̃e dɔm le fesre ɖeka nu. Kasia, Eutiko ge tso fesrea nu le dziƒoxɔ etɔ̃lia dzi ke\nva dze anyigba kpla eye wòku enumake. 10 Nu si dzɔ la metso dzika ƒo na Paulo\nkura o ke boŋ eɖi ɖe anyigba, kɔ ɖekakpuia ɖe eƒe abɔwo me eye wògblɔ na ameha\nla be, “Migawɔ ʋunyaʋunya o, naneke medzɔ ɖe edzi o. Egale agbe.” 11 Le nyateƒe\nme la, ɖekekpuia gagbɔ agbe, esia na be ameha la kpɔ dzidzɔ ŋutɔ. 12 Wo katã gatrɔ\nyi dziƒoxɔa dzi eye woɖu Aƒetɔ ƒe Nuɖuɖu Kɔkɔe la. Le eya megbe la, Paulo gayi\neƒe nuƒoa dzi ʋuu va se ɖe fɔŋli hafi wòdzo le wo gbɔ.\nPaulo kla Efeso hame la\n13 Paulo to afɔ yi Aso, ke míawo míeɖo tɔdziʋu hedze ŋgɔ nɛ. 14 Eva tu mí le afi\nma eye mí katã míeɖo ʋu yi Mitilene. 15 Tso afi ma mieve to Kio ŋu, va to Samo\neye mlɔeba la míeva ɖo Mileto le ŋufɔke.\n16 Paulo megadi be yeatɔ ɖe Efeso azɔ o elabena edi be ne yeate ŋui la,\nyeaɖo Yerusalem kaba aɖu Pentekoste ŋkeke la le afi ma. 17 Esi míeɖi go ɖe Mileto\nla, Paulo ɖo ame ɖe Efeso hamemegãwo be woava do go ye le tɔdziʋua me. 18 Esi\nwova ɖo la, egblɔ na wo be, “Mienya ale si menɔ mia dome tso ŋkeke gbãtɔ si\nmeva Asia nutowo me va se ɖe fifia. 19 Mesubɔ Aƒetɔ la le ɖokuibɔbɔɖeanyi kple\n75\naɖatsiwo me togbɔ be Yudatɔwo tem kpɔ to woƒe nugbeɖoɖowo ɖe ŋunye me hã.”\n20 Gake hã la, nyemadzudzɔ nyateƒe la gbɔgblɔ na mi le dutoƒo loo alo le miaƒe\naƒewo me kpɔ o. 21 Nya ɖeka ma ke koe megblɔ na Yudatɔwo kple Trɔ̃subɔlawo\nsiaa be, ehiã be woadzudzɔ nu vɔ̃ wɔwɔ eye woatrɔ ɖe Mawu ŋu to Yesu Kristo\ndzixɔse me.\n22 “Fifia la, Gbɔgbɔ Kɔkɔe la hem yina Yerusalem, togbɔ be nyemenya nu si\nle lalayem le afi ma o hã. 23 Nu si ko Gbɔgbɔ la gblɔ nam le du sia du mee nye\nbena, fukpekpe kple gamenɔnɔ nye nu siwo wòle be makpɔ mɔ na. 24 Ke viɖe aɖeke\nmele nye agbe ŋu o, negbe ɖe ko mewɔ eŋutidɔ tsɔ wɔ dɔ si Aƒetɔ Yesu de asi nam.\nDɔae nye be magblɔ nyanyui la na amewo le Mawu ƒe lɔlɔ̃ kple nublanuikpɔkpɔ gã\nŋuti.”\n25 “Azɔ menyae nyuie be, mi ame siwo katã dome menɔ wɔ dɔ eye mefia\nnyanyui la mi la dometɔ aɖeke megale kpɔ nye ge akpɔ le agbe sia me o. 26 Medi be\nmagblɔ na mi kɔtee be, womele ame aɖeke ƒe ʋu bia ge tso asinye o, 27 elabena\nnyemeɣla mawunya la ƒe akpa aɖeke ɖe mi o. 28 Azɔ la, mikpɔ mia ɖokui dzi nyuie\neye mikpɔ egbɔ be mienyi Mawu ƒe alẽha si nye hame si wòtsɔ eya ŋutɔ ƒe ʋu ƒle,\nelabena Gbɔgbɔ Kɔkɔe la ɖo mi hadzikpɔlawoe. 29 Menya nyuie be ne metrɔ megbe\nko la, aʋatsonufiala aɖewo ava ɖo mia me abe amegaxi wɔadãwo ene, eye woadze\nagbagba be yewoagblẽ nu le alẽha si nye hamea ŋu. 30 Mia dometɔ aɖewo hã ate\nkpɔ atrɔ nyateƒe la bubui be amewo nadze yewo yome. 31 Eya ta minɔ ŋudzɔ! Miɖo\nŋku ƒe etɔ̃ siwo menɔ mia dome la dzi. Miɖo ŋku ale si mekpɔa mia dzi zã kple keli\nkple ale si mexlɔ̃a nu mi kple aɖatsi zi geɖe la dzi.”\n76\n32 “Azɔ metsɔ mi de asi na Mawu, eya ame si ƒe nya ana be miaƒe xɔse nali\nke be wòakpɔ mia ta eye wòakpɔ gome le ame tiatiawo katã ƒe domenyinu la me. 33\nNyemebiã ŋu ɖe ame aɖeke ƒe klosalo alo sika alo awu ŋu o. 34 Miawo ŋutɔ mienya\nale si metsɔ nye asi wɔ dɔ hedi nye ŋutɔ kple nye kpeɖeŋutɔwo ƒe nuhiahiãwoe. 35\nZi geɖe la, mefia ale si miakpe ɖe ahetɔwo ŋui la mi elabena meɖo ŋku nya si míaƒe\nAƒetɔ Yesu gblɔ dzi be, ‘Nunana hea yayra vanɛ wu nuxɔxɔ.’”\n36 Esi Paulo wu eƒe nuƒoa nu la, edze klo hedo gbe ɖa kpli wo. 37 Le esia\nmegbe la, wokpla asi kɔ nɛ hedo hedenyui nɛ kple avi, 38 vevietɔ le esime wògblɔ\nna wo be womegale ye kpɔ ge akpɔ o la ta. Ale wokplɔe ɖo ɖa va se ɖe tɔdziʋua me\nke.\nPaulo yi Yerusalem\n21 Esi míeklã Efeso hanunɔlawo vɔ la míedze mɔ tẽ va ɖo Kos. Le ŋkeke evea gbe\nla, míeva ɖo Rode eye tso afi ma míeyi Patara. 2 Le Patara la, míeɖo tɔdziʋu aɖe si\nnɔ Foenike si le Siria nutoa me yim. 3 Míeto Kipro ƒukpo la ŋu le miame lɔƒo eye\nmíeva ɖi go ɖe Tiro ʋudzeƒea le Siria. ʋua ɖe agba le afi sia. 4 Míawo hã míeɖi tsa\nyi dua me eye míedi xɔsetɔ siwo le afi ma la henɔ wo gbɔ kwasiɖa ɖeka. Gbɔgbɔ\nKɔkɔe la ƒo nu to hame sia dzi ale wogbe na Paulo be megayi Yerusalem o. 5 Ke esi\nmíaƒe ɣeyiɣi de la míedzo eye míeyi miaƒe mɔzɔzɔ dzi. Hame blibo la, nusrɔ̃lawo\nkple wo srɔ̃wo kpakple wo viwo siaa va ɖo mi ɖa va se ɖe keke futa, afi si míedo\ngbe ɖa le. 6 Míedo hedenyui na wo, ge ɖe tɔdziʋua me eye woawo hã trɔ yi aƒeme.\n77\n7 Tso Tiro míeva tɔ ɖe Pitolemia eye míenɔ afi ma hã ŋkeke ɖeka hesrã hame\nsi le afi ma kpɔ. 8 Tso afi ma míeyi Kaisarea eye míedze nyanyuigblɔla Filipo si nye\nhadzikpɔla gbãtɔ adreawo dometɔ ɖeka la gbɔ. 9 Vinyɔnuvi ene siwo dometɔ aɖeke\nmeɖe srɔ̃ haɖe o la nɔ esi. Mawu na nyagblɔɖi ƒe ŋusẽ wo dometɔ ɖe sia ɖe.\n10 Míenɔ afi sia ŋkeke geɖewo eye le ɣeyiɣi sia me la, nyagblɔɖila aɖe si\nwoyɔna be Agabu la tso Yudea nutome va kpɔ mí ɖa le Filipo gbɔ. 11 Agabu tsɔ\nPaulo ƒe alidziblaka eye wòbla eya ŋutɔ ƒe asiwo kple afɔwo hegblɔ be, “Gbɔgbɔ\nKɔkɔe la be, ‘Alea tututue Yudatɔwo awɔ ame si tɔe nye alidziblanu sia la le\nYerusalem, eye woatsɔe ade asi na Romatɔwo.’” 12 Esi míese nya sia la, mí Paulo\nŋumewo kple dua me kristotɔwo katã, míeɖe kuku na Paulo be megayi Yerusalem la\no.\n13 Ke Paulo ɖo eŋu na mí be, “Midzudzɔ avifafa elabena miele dzi gbãm\nnam. Mele klalo be manɔ gaxɔ me le Yerusalem eye gawu la maku le nye Aƒetɔ\nYesu ta.” 14 Esi míekpɔe be Paulo ɖoe kplikpaa be yeayi Yerusalem la, míeɖe asi le\nnya la ŋu eye míetsɔe de asi na Mawu be wòawɔ eƒe lɔlɔ̃nu.\n15 Le esia megbe la, míeƒo ƒu míaƒe agbawo eye míedze Yerusalem mɔ dzi.\n16 Nusrɔ̃la aɖewo tso Kaisarea kplɔ mí ɖo, eye míeva ɖo Yerusalem la, míedze\nxɔsetɔwo dometɔ ɖeka si ŋkɔe nye Mnason ame si nye xɔsetɔ xoxoawo dometɔ ɖeka\nsi tso Kipro la ƒe aƒeme.\nPaulo va ɖo Yerusalem\n17 Esi míeɖo Yerusalem la Kristotɔ siwo le dua me la xɔ mí nyuie ŋutɔ.\n78\n18 Ke ŋkeke evea gbe la Paulo kplɔ mí ɖe asi eye míeyi ɖado gbe na Yakobo\nkple hamemegã bubuawo le Yerusalem ha la me. 19 Esi míelɔ̃ gbe vɔ la, Paulo gblɔ\nale si Mawu wɔ dɔ le Trɔ̃subɔlawo domee to eya Paulo ƒe dɔwɔwɔ me la na wo.\n20 Hamemegãwo katã kpɔ dzidzɔ, kafu Mawu ke wogblɔ na Paulo be,\n“Yudatɔ geɖewo hã zu kristotɔwo gake woƒe ɖoɖoe nye be ele be Yudatɔ xɔsetɔ ɖe\nsia ɖe nagawɔ ɖe Yudatɔwo ƒe kɔnuwo dzi pɛpɛpɛ. 21 Yudatɔ Kristotɔ siwo le\nYerusalem afii la see be wò la, ètsi tre ɖe Mose ƒe sededewo kple mí Yudatɔwo ƒe\nkɔnuwo ŋu eye gawu la ègblɔ be, mele be woatso aʋa na wo viwo o. 22 Ke fifia ɖe,\nale ke míele nya sia lé gee? Godoo la woasee be èva ɖo dua me.\n23 “Nu si míedi be nàwɔe nye si ame ene aɖewo le mía dome siwo le\ndzadzram ɖo be yewoalũ ta aɖe adzɔgbe le sea nu, 24 eya ta míadi be wò hã nàkplɔ\nwo ɖo ayi gbedoxɔa me eye nàlũ ta. Hekpe ɖe esia ŋu la, nàxe fe ɖe ame ene siawo\nƒe kɔnuwɔwɔ hã ta. Ne èwɔ esia la ekema ame sia ame adze sii be nya siwo yewose\nle ŋuwò la mele eme nenema o.\n25 “Ke le Trɔ̃subɔla siwo trɔ zu kristotɔwo gome la, ame aɖeke mele\ngbɔgblɔm be woawo hã nawɔ ɖe Yudatɔwo ƒe kɔnuwo dzi o, negbe nu siwo míeŋlɔ\nɖo ɖe wo xoxo be, woadzudzɔ nu siwo wotsɔ sa vɔe na trɔ̃wo la kple lã tsiʋumewo\nɖuɖu eye womegawɔ matre o.”\n26 Paulo lɔ̃ ɖe woƒe nya sia dzi eye wòdze ameawo yome woyi ɖawɔ\nkɔnuawo pɛpɛpɛ le gbedoxɔ la me, ale wòɖee fia ame sia ame be yele vɔsa wɔ ge le\nŋkeke adrea gbe.\n79\nWolé Paulo le gbedoxɔ me\n27 Ke esi wòsusɔ vie ŋkeke adrea nade la, Yudatɔ aɖewo tso Terki va Yerusalem\neye wokpɔ Petro le gbedoxɔa me. Enumake wode ʋunyanya amewo me ɖe eŋu eye\nwolé Paulo henɔ ɣli dom ɖe eŋu be, 28 “Israelviwo, mixɔ na mí loo! Ame siae tsi\ntre ɖe Yudatɔwo ŋu eye wònɔ gbɔgblɔm na amewo be womegawɔ ɖe Yudatɔwo ƒe\nsewo dzi o. Gawu la, edo vlo míaƒe gbedoxɔ la hã eye wòkplɔ Trɔ̃subɔlawo yi míaƒe\ngbedoxɔ mee be yeaɖi gbɔ̃ gbedoxɔ la. 29 Wogblɔ esia elabena wokpɔ Paulo wònɔ\nzɔzɔm kple Trofimo si nye Trɔ̃subɔla aɖe tso Efeso le Terki la, le ablɔ dzi eya ta\nwosusu be Paulo kplɔe yi gbedoxɔa mee.”\n30 Zitɔtɔ gã aɖe dzɔ le dua me le nya sia ta eye wolé Paulo, hee do goe le\ngbedoxɔa me hedo ʋɔa. 31 Esi wobe yewoawui ko la, ame aɖe yi ɖagblɔ na Roma\nsrafowo ƒe amegã be ʋunyaʋunya gã aɖe le edzi yim le Yerusalem dua me. 32\nAsrafomegã la ɖe eƒe asrafo aɖewo ɖo ɖa be woayi aɖatsi ʋunyaʋunya la nu. Esi\namehawo kpɔ asrafoawo gbɔna ko la wodzudzɔ Paulo ƒoƒo. 33 Asrafoawo ƒe amegã\nla na wolé Paulo eye woblae sesῖe kple gakɔsɔkɔsɔ. Azɔ etrɔ ɖe ameha la gbɔ eye\nwòbia wo ame si Paulo nye kple nu vɔ̃ si wòwɔ. 34 Ame aɖeke mete ŋu na ŋuɖoɖo\ngobi aɖeke o elabena ame sia ame nɔ ɣli dom nɔ nya si dze eŋu la gblɔm. Le esia ta\nasrafowo ƒe amegã la ɖe gbe be woakplɔ Paulo yi ɖe asrafowo ƒe nɔƒee. 35 Esi wova\nafi ma henɔ atrakpuiawo liam la ameha la galũ ɖe wo dzi kple adã. Esia na be\nasrafoawo kɔ Paulo ɖe abɔta be woƒe asi nagakae o. 36 Ke hã ameawo nɔ ɣli dom le\nwo yome sesῖe be, “Miwui! Miwui!”\n80\nPaulo ƒo nu na ameha la heʋli eɖokui ta\n37 Esi wova ɖo gaxɔa ƒe mɔnu la, Paulo gblɔ na asrafoawo ƒe amegã le Helagbe me\nbe, “Amegã, magblɔ nya aɖe na wò.”\nEwɔ nuku na asrafoa ŋutɔ be Paulo gblɔ Helagbe ale wòbiae be, “ɖe nèse\nHelagbea? 38 Alo menye wòe nye Egiptetɔ ma si de zitɔtɔ amewo me abe ƒe ɖeka\nalo eve aɖewoe nye esi va yi ene eye nèkplɔ gbevuviwo abe akpe ene sɔŋ ene\nwoyi ɖabe ɖe gbegbe aɖe oa?”\n39 Paulo ɖo eŋu be, “Ao, nye la Yudatɔ menye tso Tarso le Kilikia nutome.\nDu sia nye du xɔŋkɔ aɖe. Meɖe kuku na wò ɖe mɔ nam maƒo nu na ameha la.”\n40 Asrafowo ƒe amegã la lɔ̃ ɖe Paulo ƒe biabia la dzi ale Paulo tsi tre ɖe\natrakpuia dzi hekɔ asi dzi na ameha la eye ɖoɖoe gã aɖe zi enumake. Azɔ eƒo nu na\nwo le Hebrigbe me be:\nPaulo gblɔ eƒe dzimetɔtrɔŋutinya\n22 “Fofonyewo kple nɔvinyewo, to kukuɖeɖe me miɖo tom ne maɖe ɖokuinye\nnu ne miase.” 2 Esi ameawo se be enɔ Hebrigbe gblɔm la, wogazi ɖoɖoe ɖe edzi wu\ntsã. 3 Paulo yi edzi be
['Romains', '2 janvier 2016 admin Aucun commentaire Bible, épître, ewe, Togo', 'PAULO ƑE AGBALẼ SI WÒŊLɔ NA ROMATɔWO\nKpɔkplɔyiɖeme:\nPaulo, ame si ŋlɔ agbalẽ sia na kristotɔ siwo nɔ Roma la, nɔ Israel\nnyigba dzi. Enye mawuvɔ̃la aɖe. Ebu be mɔ nyuitɔ si dzi woasubɔ\nMawu toe lae nye be woawɔ Yudatɔwo ƒe kɔnyinyiwò dzi\nnyaɖenyanui. Etsi dzi ɖe Yudatɔwo ƒe kɔnyinyiwo me léle ɖe asi\nŋu ale gbegbe be wòti kristotɔwo yome. Ke esi wòtrɔ dze Yesu\nyome la, ezu ame bubu azɔ. Eva dze sii be ɖeɖekpɔkpɔ mele\nYudatɔwo ƒe seawo me léle ɖa asi me o ke boŋ ɖeɖekpɔkpɔ le\nYesu Kristo dzixɔse me. Elabena ame aɖeke mate ŋu awɔ seawo\ndzi o eye ame aɖeke hã mete ŋu wɔ wo dzi kpɔ o. Paulo ƒe agbalẽ\nna Romatɔwo ƒo nu tso ale si kristotɔwo nanɔ agbe le xɔse me la\nŋuti.\nEmenyawo 1. Kpɔkplɔyiɖeme, 1:1-17\n2. Ale si xexeame hiã ɖeɖee, 1 :18-3 :20\n3. ɖeɖe to xɔse me, 3:21-8:39\n4. Israel ƒe Mawu ƒe ɖoɖowo, 9:1-11:36\n5. Ale si kristotɔwo nanɔ agbee , 12 :1-15 :13\n6. Taƒonyawo kple gbedonamewo, 15 :14-16 :27\nROMATɔWO\n1 Xɔ̃nye lɔlɔ̃awo le Roma: Agbalẽ sia tso Paulo, Yesu Kristo ƒe kluvi, ame si wotia\nbe wòanye mawunyadɔgbedela eye wodɔe ɖa be wòaɖe gbeƒã Mawu ƒe nyanyui la, gbɔ.\n2 Mawu ƒe nyagblɔɖilawo do nyanyui sia ŋugbe xoxoxo le Nubabla Xoxoa me. 3 Enye\nnyanyui tso Via, Yesu Kristo, míaƒe Aƒetɔ, ame si va xexeame abe amegbetɔ ene eye\nwodzii ɖe Fia David ƒe fiaƒomea me la ŋu. 4 Esi wofɔe ɖe tsitre tso ame kukuwo dome\nla, wofia be eyae nye Mawu Vi ŋusẽtɔ la eye Mawu ŋutɔ ƒe nɔnɔme kɔkɔe la nɔ eme.\n5 Azɔ la, to Kristo me la, wokɔ Mawu ƒe dɔmenyo ɖe mí nu vɔ̃ wɔla\nmadzemadzewo dzi, eye azɔ la ele mía dɔm ɖe xexeame godoo be míagblɔ nu gã siwo\nMawu wɔ na xexeame la na amewo katã le afi sia afi, ale be woawo hã naxɔ edzi ase\neye woaɖo toe. 6 Eye miawo hã miele ame siwo woyɔ be woanye Yesu Kristo tɔwo la\ndome. 7 Ŋutifafa kple amenuveve tso Mawu, mía Fofo kple Aƒetɔ Yesu Kristo gbɔ na\nmi katã le Roma, ame siwo Mawu lɔ̃ eye wòyɔ mi be miazu ame kɔkɔewo.\nPaulo ƒe didi vevi be yeayi Roma\n8 Mina magblɔe na mi gbã be teƒe ɖe sia ɖe si meyi la, mesea amewo nɔa nu ƒom tso\nmia ŋu, elabena amewo le nu nyam le xexeame godo tso miaƒe xɔse ŋu. Medaa akpe na\nMawu to Yesu Kristo dzi le ɖaseɖiɖi nyui sia sese ta eye megadaa akpe ɖe mia dometɔ\nɖe sia ɖe ta. 9 Mawu nya ale si medoa gbe ɖa enuenu ɖe mia tae. Metsɔa miawo kple\nROMATɔWO\n3\nmiaƒe hiahiãwo yia gbedodoɖa me zã kple keli na ame si mesubɔna kple nye ŋusẽ katã,\neye megblɔa nyanyui la tsoa Via ŋu na ame bubuwo.\n10 Nu siwo mebiana to gbedodoɖa me la dometɔ ɖekae nye be makpɔ mɔnu, ne\nMawu lɔ̃ la, mava kpɔ mi ɖa mlɔeba la, eye ne adze edzi la, mazɔ mɔ la dedie.\n11 Mele didim vevie be mava kpɔ mi ɖa ale be matsɔ gbɔgbɔmenunana aɖe si\nado ŋusẽ mi la ana mi, 12 hekpe ɖe esia ŋu be nye kple miawo siaa míado ŋusẽ mía\nnɔewo ƒe xɔse.\n13 Nɔvinye lɔlɔ̃awo, medi be mianya be meɖoe zi geɖe be mava kpɔ mi ɖa ale be\nmate ŋu awɔ dɔ le mia dome eye makpɔ kutsetse nyui siwo ado tso eme abe ale si mewɔ\nle Trɔ̃subɔlawo ƒe ha bubuwo me ene. Gake esia mete ŋu dze edzi o, 14 elabena menyi\nfe le ame sia ame si, ŋkuʋuʋutɔwo kple ŋkumaʋumaʋutɔwo, ame siwo wohe kple ame\nsiwo womehe o siaa si. 15 Eya ta ne mate ŋui ko la, mele klalo be mava miawo hã gbɔ\nle Roma be magblɔ Mawu ƒe nyanyui la na mi.\n16 Elabena nyanyui si tso Kristo ŋuti mekpea ŋu nam o. Eyae nye Mawu ƒe mɔ si\nŋu ŋusẽ le si dzi Mawu ato akplɔ ame siwo xɔ edzi se la ayi dziƒo. Gbã la, wogblɔ nya\nsiawo na Yudatɔwo ɖeɖe ko, ke azɔ la wole ame sia ame yɔm be wòava Mawu gbɔ to\nmɔ ma ke dzi. 17 Nyanyui sia le gbɔgblɔm na mí be Mawu dzraa mí ɖo hena dziƒoyiyi\neye wònaa míawo kple Mawu dome kɔna, ne míexɔ Kristo dzi se be aɖe mí. Xɔsee wɔa\nnu sia tso gɔmedzedzea va se ɖe nuwuwu. Abe ale si Ŋɔŋlɔ Kɔkɔe la gblɔe ene la, “Ame\nsi akpɔ agbe la, akpɔe ato mawudzixɔse me.”\nROMATɔWO\n4\nMawu ƒe dziku ɖe amegbetɔ ŋu\n18 Woɖe Mawu ƒe dziku ɖe go tso dziƒo ɖe amegbetɔ ƒe mawumavɔmavɔ̃ kple\nvɔ̃ɖinyenye katã ŋu, ame siwo tea nyateƒe la ɖe to, to woƒe vɔ̃ɖinyenye me. 19 Elabena\nnu si wòle be woanya tso Mawu ŋu me kɔ na wo keŋ, elabena Mawu kɔ eme na wo. 20\nElabena tso xexeame ƒe gɔmedzedzea me Mawu ƒe nɔnɔme siwo womekpɔa kple ŋku o,\nesiwo nye eƒe ŋusẽ mavɔ kple eƒe mawunyenye me kɔ na wo ƒãa. Wose esia gɔme to eƒe\nnuwɔwɔwo me, be taflatsedodo naganɔ ame aɖeke si o.\n21 Togbɔ be wonya Mawu hã la, womesubɔnɛ alo daa akpa nɛ abe Mawu ene o\nke boŋ woƒe tamesusuwo zu nu dzodzro eye woƒe dzi manyanu la me do viviti. 22\nTogbɔ be wobu be yewonye nunyalawo hã la, wonye bometsilawo boŋ, 23 elabena\nwotsɔ Mawu makumaku la ƒe ŋutikɔkɔe ɖɔ li aklamakpakpɛwo be wòanɔ abe amegbetɔ,\ndziƒoxeviwo kple lã afɔenewo kpakple nutatawo tɔ ene.\n24 Eya ta, le woƒe dzi vɔ̃ɖiwo ƒe didi nu la, Mawu tsɔ wo de asi na ahasiwɔwɔ ƒe\nmakɔmakɔnyenye be woado ŋunyɔ woƒe ŋutilãwo kple wo nɔewo. 25 Wotsɔ Mawu ƒe\nnyateƒe la ɖɔ li aʋatsoe, wosubɔa eye wodea ta agu na nuwɔwɔwo wu wo Wɔla, ame si\nwòle be woakafu tegbetegbe. Amen.\n26 Le esia ta Mawu tsɔ wo de asi na dzodzro vɔ̃wo, woƒe nyɔnuwo gɔ̃ hã tsɔ nu\nsiwo menye dzɔdzɔmenuwo o la, ɖɔ li dzɔdzɔmenuwoe le gbɔdɔdɔnyawo gome. 27\nNenema ke woƒe ŋutsuwo hã ɖe asi le dzɔdzɔme ƒe kadodo si le ŋutsu kple nyɔnu dome\nROMATɔWO\n5\nŋu eye woƒe lãme fiena ɖe wo nɔewo ŋu. Ale ŋutsu wɔa ŋunyɔnu kple ŋutsu bubuwo.\nAle woxɔ woƒe ŋukpenanuwo ƒe fetu ɖe woƒe ŋutilã me.\n28 Gawu la, esi wosusui be mehiã be woalé sidzedze Mawu me ɖe asi o ta la,\nMawu ɖe asi le woƒe susu ŋu na bometsitsi be woawɔ nu si mele be woawɔ o. 29 Ale\nwo ameawo me yɔ fũu kple vɔ̃ɖinyenye ɖe sia ɖe ƒomevi, nu tovo wɔwɔ, ŋukeklẽ kple\ngbɔ̃didi ame ɖokui. Nenema ke ŋuʋaʋã, hlɔ̃dodo, dzrewɔwɔ, beble kple vɔ̃ediname hã yɔ\nwo me fũu. Wonye ameŋunyagblɔlawo, 30 ameŋugblẽlawo, ame siwo léa Mawu ɖe ke\nme, amemabulawo, dadalawo, adegbe ƒuƒlu ƒolawo, ame siwo toa nu gbegblẽ yeyewo\nwɔwɔ vanɛ, ame siwo meɖoa to wo dzilawo o. 31 Wonye numanyalawo,\ndzimaxɔsetɔwo, nublanuimakpɔlawo kple tamesesẽtɔwo.\n32 Togbɔ be wonya nu le Mawu ƒe sedede dzɔdzɔe la ŋu be ame siwo wɔa\nnenema nu siawo tɔgbi dze na ku hã la, womeyi nu sia nu wɔwɔ dzi ɖeɖe ko o ke boŋ\nwoda asi ɖe ame siwo wɔnɛ hã tɔ dzi.\nMawu adrɔ̃ ʋɔnu dzɔdzɔe\n2 Mianɔ biabia be, “Ame vɔ̃ɖi kawo ŋue mele nu ƒom le?” Milala vie. Miawo hã\nmiele abe woawo ke ene. Ne miele gbɔgblɔm be wonye ame vɔ̃ɖiwo eye ele be woahe\nto na wo la, miele nya siawo ke gblɔm tso miawo ŋutɔ hã ŋu, elabena miewɔe nu vɔ̃ɖi\nsiawo ke. 2 Mienya be Mawu ahe to na ame sia ame si wɔa nu siawo tɔgbi le eƒe\nROMATɔWO\n6\ndzɔdzɔenyenye ta. 3 ɖe miele bubum bena Mawu adrɔ̃ ʋɔnu abu fɔ ame aɖewo le nu\nsiawo wɔwɔ ta ke wòagbe ʋɔnudɔdrɔ̃ miawo ne miewɔ nu mawo kea? 4 ɖe mienya ale\nsi gbegbe wògbɔa dzi ɖi na mi oa? Alo ɖe mietsɔ ɖeke le eme oa? ɖe miekpɔe be egbɔ\ndzi ɖi ɣeyiɣi siawo katã eye mehe to na mi o ale be yeana ɣeyiɣi mi miatrɔ dzime oa?\nEƒe dɔmenyo ƒe taɖodzinue nye wòana miatrɔ dzime.\n5 Gake, gbeɖe, miegbe toɖoɖo. Ale miele tohehe sesẽ dzram ɖo na mia ɖokuiwo\nle miaƒe gbegbe be yewomaɖe asi le yewoƒe nu vɔ̃wo ŋu o ta, elabena ŋkeke aɖe gbɔna,\ngbe si gbe Mawu anye ʋɔnudrɔ̃la dzɔdzɔe na xexeame katã. 6 Atsɔ nu sia nu si dze na\name sia ame le eƒe dɔwɔwɔ ta la anɛ. 7 Ana agbe mavɔ ame sia ame si wɔa eƒe lɔlɔ̃nu,\neye wòdia ŋutikɔkɔe kple bubu kpakple agbe mavɔ si Mawu nana. 8 Ke ahe to na ame\nsiwo tsia tsitre ɖe eƒe nyateƒe la ŋu eye wowɔa nu vɔ̃. Mawu atrɔ eƒe dɔmedzoe akɔ ɖe\nwo dzi. 9 Konyifafa kple fukpekpe anɔ anyi na Yudatɔ kple Trɔ̃subɔla siwo nɔa nu vɔ̃\nwɔwɔ dzi la siaa sɔsɔe. 10 Ke ŋutikɔkɔe kple bubu kpakple ŋutifafa atso Mawu gbɔ na\name sia ame si ɖoa toe, ne wonye Yudatɔwo loo alo Trɔ̃subɔlawo, 11 elabena Mawu\nmeɖea ame aɖeke le eme o.\n12 Eya ta woahe to na ame siwo katã si se mele o la abe se manɔsitɔwo ene ne\nwowɔ nu vɔ̃, eye woadrɔ̃ ʋɔnu ame siwo le se la te abe setenɔlawo ene. 13 Elabena\nmenye ame siwo sea se la, woe nye ame dzɔdzɔewo le Mawu ƒe ŋkume o, ke boŋ ame\nsiwo wɔa sea dzi lae woatso afia na abe ame dzɔdzɔewo ene. 14 Le nyateƒe me, ne\nTrɔ̃subɔla siwo si se mele o, gake wowɔ nu ɖe dzɔdzɔme ƒe ɖoɖo nu eye wòsɔ kple se la\nla, ekema wozu se na wo ɖokuiwo, 15 elabena wofia be woŋlɔ se la ƒe nyawo ɖe woƒe\nROMATɔWO\n7\ndziwo me, woƒe dzitsinya hã ɖia ɖase eye woƒe tamesusu hã tsoa wo nu ɣeaɖewoɣi eye\nwòɖea wo nu ɣebubuɣi. 16 Gbe ɖeka aɖe gbɔna kokoko, gbe si gbe le Mawu ƒe gbeɖeɖe\nnu la, Yesu Kristo adrɔ̃ ʋɔnu ame sia ame le nu siwo wòwɔ le adza me la ta eye wòadrɔ̃\nʋɔnu wo le woƒe susu ɣaɣlawo kple taɖodzinuwo ta. Nu siawo katã nye Mawu ƒe ɖoɖo\ntriakɔ si mele gbeƒã ɖem la ƒe akpa aɖe.\nYudatɔwo kple se la\n17 Mi Yudatɔwo miebu be yewo kple Mawu dome li nyuie elabena Mawu tsɔ eƒe sewo\nna mi. Mieƒoa adegbe be yewoe nye Mawu ƒe lɔlɔ̃tɔ veviwo. 18 Ẽ, mienya nu si dim\nwòle. Mienya nyui tso vɔ̃ gbɔ eye mieda asi ɖe nyui dzi, elabena wofia eƒe sewo mi tso\nkeke miaƒe ɖevime ke. 19 Mienya Mawu gbɔ mɔ nyuie ale gbegbe be miate ŋu afia asii\nna ŋkuagbãtɔ gɔ̃ hã. Miebua mia ɖokuiwo abe mɔfiakaɖiwo ene hena mɔfiafia ame siwo\nbu ɖe viviti me la be woaɖo ta Mawu gbɔ. 20 Miebuna be yewoate ŋu afia mɔ\nnumanyalawo eye yewoafia mawunya ɖeviwo gɔ̃ hã elabena mienya eƒe seawo nyuie\neye nunya kple nyateƒe yɔ seawo me fũ.\n21 Ẽ, miefiaa nu ame bubuwo, ekema nu ka ta miafia nu miawo ŋutɔ\nmia ɖokuiwo o? Miegblɔna na amewo be womegafi fῖ o, ɖe miawo miefia fia? 22\nMiegblɔna be ahasiwɔwɔ nye nu vɔ̃, ɖe miawo ŋutɔ miewɔnɛa? Miegblɔna be\n“Migasubɔ legbawo o,” ke mietsɔ ga wòzu miaƒe mawu.\nROMATɔWO\n8\n23 Miedana ɖe Mawu ƒe seawo nyanya dzi ŋutɔ ke miedoa vlo Mawu to seawo\ndzi dada me. 24 Nu sia tae Ŋɔŋlɔ Kɔkɔe la gblɔ be xexeame ɖua fewu le Mawu ŋu le\nmia ta.\n25 Asixɔxɔ aɖe le Yudatɔnyenye ŋu ne miewɔ Mawu ƒe seawo dzi. Ke ne miewɔ\nseawo dzi o la, ekema mienyo wu trɔ̃subɔlawo le go aɖeke me o. 26 Eye ne\nTrɔ̃subɔlawo wɔa Mawu ƒe sewo dzi la, ɖe Mawu matsɔ nu nyui kple bubu siwo\nwòɖo ɖi na Yudatɔwo la ana Trɔ̃subɔlawo o mahã? 27 Trɔ̃subɔla mawo tɔ me anyo sãa\nwu mi Yudatɔwo tɔ, evɔ mi Yudatɔwo mienya nu geɖewo tso Mawu ŋu eye eƒe\nŋugbedodowo hã le mia si ke miewɔa eƒe sewo dzi o.\n28 Elabena mienye Yudatɔ akuakuawo le mia dzilawo ƒe Yudatɔwo nyenye ɖeɖe\nko ta loo alo le aʋatsotso si nye Yudatɔwo ƒe kɔnyinyi ɖeɖe ko ta o. 29 Yudatɔ akuakuae\nnye ame sia ame si ƒe dzi le nyuie ɖe Mawu ŋu. Elabena Mawu mele ame siwo lãa woƒe\nŋutilã le aʋatsotso le ŋutilã me la dim o, ke ame siwo trɔ woƒe dziwo kple susuwo la\ndim wòle. Ame sia ame si ƒe agbenɔnɔ me tɔtrɔ ma tɔgbi le la, axɔ eƒe kafukafu tso\nMawu gbɔ, ne mexɔe tso miawo gbɔ o gɔ̃ hã.\nMawu ƒe nuteƒewɔwɔ\n3 Ekema viɖe kae le Yudatɔnyenye me? Mɔnukpɔkpɔ tɔxɛ aɖe li na wo tso Mawu\ngbɔa? Viɖe aɖe le Yudatɔwo ƒe aʋatsotso ƒe kɔnuwɔwɔ la mea? 2 Ẽ, nu nyui geɖewo le\nYudatɔnyenye me.\nROMATɔWO\n9\nGbã la, Mawu tsɔ eƒe sewo de asi na wo ale be woate ŋu anya eƒe lɔlɔ̃nu eye\nwoawɔe. 3 Nyateƒee, wo dometɔ aɖewo mewɔ Mawu ƒe gbe dzi o. Ke ɖe woƒe\nŋugbedodowo na Mawu dzi mawɔmawɔ fia be Mawu hã agbe eƒe ŋugbedodowo dzi\nwɔwɔ na woa? 4 Gbeɖe o! Togbɔ be ame sia ame nye aʋatsokala le xexeame hã la,\nMawu ya mele nenema o. Èɖo ŋku nu si Psalomowo ƒe Agbalẽ gblɔ tso susu sia ŋu\ndzia? Egblɔ be, togbɔ be amewo atsi tsitre ɖe Mawu ƒe nyawo ŋu hã la, Mawu ƒe nyawo\nanye nyateƒe kple nya dzɔdzɔe ɣesiaɣi.\n5 Ame aɖewo gblɔna be, “Míaƒe vodadawo ɖe Mawu ŋu nye nu nyui elabena\nmíaƒe nu vɔ̃wo ana amewo nadze si Mawu ƒe nyonyo ne wokpɔ míaƒe gbegblẽ.\nEkema ɖe wònyo be wòahe to na mí le esime míaƒe nu vɔ̃wo nye kpekpeɖeŋu nɛa ?”\nNenemae ame aɖewo gblɔna. 6 Mawu naxe mɔ na nya sia tɔgbiwo. Ekema Mawu ka\ntɔgbi wòanye ne wòaŋe aɖaba aƒu nu vɔ̃wo dzi? Ale ke wòate ŋu abu fɔ ame aɖee? 7\nMate ŋu adrɔ̃ ʋɔnum, abu fɔm abe nu vɔ̃wɔla ene o, elabena nye nu vɔ̃ wɔwɔ he\nŋutikɔkɔe vɛ nɛ to asifiafia vovototo si le eya ƒe nuteƒewɔwɔ kple nye nuteƒemawɔmawɔ\ndome la me. 8 Ne èkplɔ susu ma ɖo la, àva ke ɖe susu sia ŋu. Ale si míaƒe nu vɔ̃wo sɔ\ngbɔ ɖe edzi wu la, nenemae Mawu lɔ̃a mí ɖe edzi wui! Ele be woabu fɔ ame siwo gblɔa\nnya siawo tɔgbi. Ke ame aɖewo gblɔna be nu siawo tɔgbie mefiana!\nAme aɖeke mele dzɔdzɔe o\n9 Ekema ɖe mí Yudatɔwo míenyo wu ame bubuawoa? Ao, mele eme nenema kura o,\nelabena míeɖee fia xoxo be amewo katã nye nu vɔ̃ wɔlawo sɔsɔe, míeɖanye Yudatɔwo\nROMATɔWO\n10\nloo alo míeɖanye Trɔ̃subɔlawo o. 10 Abe ale si Ŋɔŋlɔ Kɔkɔe la gblɔe ene la, “Ame\naɖeke meli si nyo o, eye ame ɖeka aɖeke meli si ŋu nu vɔ̃ mele o.”\n11 Ame aɖeke mewɔ Mawu ƒe sewo dzi pɛpɛpɛ kpɔ loo alo ɖo kplikpaa kpɔ be\nyeawɔ wo dzi gɔ̃ hã o.\n12 Ame sia ame tra mɔ, ame sia ame wɔ nu vɔ̃. Ame aɖeke mele afi aɖeke si lé\nnyuiwɔwɔ me ɖe asi o. Ame ɖeka pɛ gɔ̃ hã meli o.\n13 Woƒe nuƒoƒo nye nu vɔ̃ɖi kple ŋunyɔnu abe ʋeʋẽ si doa go tsoa yɔdo nuvowo\nme ene. Aʋatsokaka yɔ aɖe dzi na wo. Da si ƒomevi me aɖi vɔ̃tɔ le la ƒe aɖi nɔa nu sia\nnu si wogblɔna la me.\n14 ɖiŋudodo kple dzrewɔwɔ yɔa nume na wo.\n15 Woɖea abla ɖe amewuwu ŋu eye woléa fu ame sia ame si tsia tsitre ɖe wo ŋu.\n16 Afi sia afi si woyi la, wogblẽa konyifafa kple masɔmasɔ ɖe megbe, 17 eye\nwomenya ale si woaɖe dzi ɖi eye woadzɔ dzi le Mawu ƒe yayrawo ŋu kpɔ ha ɖe o.\n18 Wometsɔ ɖeke le eme na Mawu o eye wometsɔ ɖeke le nu si Mawu bu tso wo\nŋu la hã me o.\n19 Ale Mawu ƒe ʋɔnudɔdrɔ̃ asẽ na Yudatɔwo elabena woawo ƒe dɔdeasie wònye\nbe woakpɔ Mawu ƒe seawo dzi le nu vɔ̃ siawo katã wɔwɔ teƒe. ɖokuinuɖenya aɖeke\nmele wo dometɔ aɖeke si o. Le nyateƒe me la, xexeame katã ɖi fɔ le Mawu Ŋusẽkatãtɔ\nla ŋkume.\n20 Miekpɔe azɔa? Womate ŋu atso afia na ame aɖeke le Mawu ƒe ŋkume le amea\nƒe sedziwɔwɔ ta akpɔ o. Elabena ale si míenya Mawu ƒe seawo ɖe edzi wu la, nenema\nROMATɔWO\n11\ntututue eme kɔna na mí ɖe edzi wu be míele seawo dzi wɔm o. ɖe ko eƒe seawo nana\nmíenyana be nu vɔ̃ wɔlawo míenye.\nDzɔdzɔenyenye to xɔse me\n21 Ke azɔ la woɖe dzɔdzɔenyenye aɖe tso Mawu gbɔ ɖe go si to vovo tso se la gbɔ. Se\nla kple Nyagblɔɖilawo ɖi ɖase le eŋuti. 22 Nenem dzɔdzɔenyenye sia si tso Mawu gblɔ\nla vana to Yesu Kristo dzixɔse me, na ame siwo katã xɔ se. Vovototo aɖeke meli o, 23\nelabena wo katã wɔ nu vɔ̃, Mawu ƒe ŋutikɔkɔe bu ɖe wo, 24 eye wotso afia na wo faa to\neƒe amenuveve si va to Kristo Yesu ƒe ɖeɖedɔ dzi la me.\n25 Elabena Mawu ɖo Kristo Yesu ɖa be wòaxɔ míaƒe nu vɔ̃wo ŋu tohehe eye\nwòatsi Mawu ƒe dɔmedzoe ɖe mía ŋu nu. Ewɔ míaƒe xɔse kple Kristo ƒe ʋu ŋudɔ hena\neƒe dɔmedzoe ɖe mía ŋu nu tsitsi. Ewɔ nuteƒe le mɔ sia nu togbɔ be mehe to na ame\nsiwo wɔ nu vɔ̃ tsã o hã. Elabena enɔ mɔ kpɔm na ɣesiɣi Kristo ava eye wòaɖe nu vɔ̃\nmawo ɖa. 26 Le ŋkeke siawo hã me la, agate ŋu axɔ nu vɔ̃ wɔlawo le mɔ sia ke nu\nelabena Yesu ɖe woƒe nu vɔ̃ ɖa.\n27 Ekema nu ka ŋuti míate ŋu aƒo adegbe le be míawɔ hena míaƒe ɖeɖekpɔkpɔ?\nNaneke kura meli o. Nu ka ta? Elabena míaƒe afiatsotso meku ɖe míaƒe dɔ nyuiwo wɔwɔ\nŋu o, ke boŋ eku ɖe nu si Kristo wɔ kple ale si míexɔ Kristo dzi se la ŋu. 28 Aleae wòle\nbe wotsoa afia na mí to Kristo dzixɔse me eye menye to nu nyui siwo míewɔna la me o.\n29 Eye ɖe Mawu ɖea Yudatɔwo ko to mɔ sia nua? Ao, Trɔ̃subɔlawo hã ate ŋu\nava egbɔ to mɔ sia ke dzi. 30 Mí katã míesɔ le Mawu ŋkume. Ame sia ame, Yudatɔwo\nROMATɔWO\n12\nkple Trɔ̃subɔlawo siaa ate ŋu akpɔ ɖeɖe ne woxɔ se ko. 31 Enyo, ne woaɖe mí to xɔse\nme la, ekema ɖe esia fia be megahiã be míawɔ Mawu ƒe sewo dzi oa? Mele nenema\nkura o! Ne míexɔ Yesu dzi se la, eya ko hafi miate ŋu awɔ seawo dzi.\nWotso afia na Abraham to xɔse me\n4 Azɔ nu ka gblɔ ge míala tso mía fofo Abraham, ame si ƒe nuteƒekpɔkpɔ ŋu míeke\nɖo le nya sia me la ŋuti? 2 Ne ele eme vavã be wotso afia na Abraham to dɔwɔnawo me\nla, ekema nane li si ŋuti wòaƒo adegbe le gake menye le Mawu gbɔ o. 3 Nu ka mawunya\ngblɔ tso nu sia ŋuti? “Abraham xɔ Mawu dzi se eye wobui dzɔdzɔenyenyee nɛ.”\n4 Azɔ ne ame aɖe wɔ dɔ la ekema eƒe fetu menye amenuvevenu o, ke boŋ wobui\nabe nu si dze nɛ ene. 5 Ke ne amea mewɔ dɔ aɖeke o, ke boŋ wòxɔ Mawu, ame si bua\name vɔ̃ɖi dzɔdzɔe la dzi se la, ekema eƒe xɔse le Mawu me wɔe ame dzɔdzɔe.\n6 Fia David ƒo nu tso nu sia ŋu esi wòɖi ɖase le nu vɔ̃ wɔla aɖe si ƒe nu vɔ̃wo\nMawu ɖe ɖa la ƒe dzidzɔkpɔkpɔ ŋu be, 7 “Woayra ame siwo ƒe nu vɔ̃ wotsɔ ke wo kple\name siwo ƒe dzidada dzi wotsyɔ nui. 8 Woayra ŋutsu si ƒe nu vɔ̃ Aƒetɔ la magabu nɛ o.”\n9 Azɔ la, biabia lae nye, ɖe wotsɔa yayra sia naa ame siwo xɔa Kristo dzi sena\ngake woléa Yudatɔwo ƒe sewo me ɖe asi loo alo ɖe wotsɔa yayra sia naa ame siwo\nmeléa Yudatɔwo ƒe seawo me ɖe asi o, ke woxɔa Kristo dzi sena ya mahã? Enyo,\nROMATɔWO\n13\nAbrahma ɖe? Míegblɔna be Abraham xɔ yayra siawo to eƒe xɔse me. ɖe wòxɔe to xɔse\nɖeɖe ko mea? Alo, ɖe wòxɔe to eƒe Yudatɔwo ƒe seawo dzi wɔwɔ me hã?\n10 Hafi nàɖo biabia ma ŋu la, ele be nàɖo biabia sia ŋu gbã. ɣekaɣie Mawu tsɔ\nyayra sia na Abraham? Etsɔe nɛ hafi wòzu Yudatɔ. Esia gɔmee nye do ŋgɔ na eƒe\nYudatɔwo ƒe aʋatsotso ƒe kɔnu la wɔwɔ.\n11 Menye emegbe sãa hafi o, wotso aʋa nɛ esi Mawu do ŋugbe nɛ be yeayrae le\neƒe xɔse ta. Aʋatsotso la nye dzesi be Abraham xɔ se xoxo, be Mawu hã xɔe xoxo eye\nwòɖi ɖase le eŋu be enye ame dzɔdzɔe le yeƒe ŋkume hafi wotso aʋa nɛ. Ale Abraham\nzu gbɔgbɔmefofo na ame siwo kpɔ ɖeɖe to xɔse me ke menye to Yudatɔwo ƒe sewo dzi\nwɔwɔ me o. Edze ƒãa be ame siwo mewɔa se siawo dzi o la kpɔa ɖeɖe to Mawu dzixɔse\nme. 12 Hekpe ɖe esia ŋu la, Abraham nye gbɔgbɔmefofo na Yudatɔ siwo wotso aʋa na.\nWoakpɔe kɔtee le Abraham ƒe kpɔɖeŋu me be menye aʋatsotsoe nana wokpɔa xɔxɔ o,\nelabena Mawu kpɔ ŋudzedze le Abraham ŋu to eƒe xɔse me hafi wova tso aʋa nɛ.\n13 Ekema eme kɔ be Mawu medo ŋugbe be yeatsɔ anyigba la katã ana Abraham\nkple eƒe dzidzimeviwo le eƒe Mawu ƒe sewo dzi wɔwɔ ta o, ke boŋ le ale si wòxɔe se be\nMawu awɔ eƒe ŋugbedodo dzi la ta. 14 Eya ta ne miegale gbɔgblɔm kokoko be Mawu ƒe\nyayra vana na ame siwo nye ame dzɔdzɔewo la, ekema ɖe miele gbɔgblɔm bena\ngɔmesese aɖeke mele Mawu ƒe ŋugbedodo na ame siwo xɔ se la me o, eye xɔse nye\nabunɛnu. 15 Nya la ƒe nyateƒe lae nye esi : Ne míedi be míaxɔ Mawu ƒe yayra kple ɖeɖe\nto eƒe sewo dzi wɔwɔ me la, nu si dzɔna koe nye míedoa dɔmedzoe nɛ elabena míetea\nROMATɔWO\n14\nŋu wɔa seawo dzi o. Mɔ ɖeka si ko dzi míate ŋu ato avo tso sedzidada me koe nye se\naɖeke manɔ anyi si dzi míada o!\n16 Eya ta wonaa Mawu ƒe yayrawo mí to xɔse me abe nunana fexexemanɔŋu\nene. Kakaɖedzi li be míaxɔ nunana siawo ne míelé Yudatɔwo ƒe kɔnyinyiwo me ɖe asi\nloo alo míelé wo me ɖe asi o, ne xɔse le mía si abe Abraham ene ko. Elabena Abraham\nnye mí katã fofo le xɔse ƒe nya gome. 17 Nu siae Ŋɔŋlɔ Kɔkɔe la le fiafiam esi wògblɔ\nbe Mawu wɔ Abraham dukɔ geɖewo fofo. Mawu axɔ ame sia ame tso dukɔ ɖe sia ɖe\nme, ne amewo axɔ Mawu dzi ase abe Abraham ene. Ŋugbedodo sia tso Mawu ŋutɔ gbɔ,\name si naa ame kukuwo tsia tsitre eye wòƒoa nu tso nya siwo gbɔna dzɔdzɔ ge la ŋu\nkple kakaɖedzi abe ɖe nuawo va eme xoxo ene.\n18 Eya ta esi Mawu gblɔ na Abraham be yeana viŋutsuvii, ame si ƒe\ndzidzimeviwo asɔ gbɔ eye woazu dukɔ gã aɖe la, Abraham xɔ Mawu dzi se togbɔ be\nŋugbdodo ma tɔgbi mate ŋu ava eme hafi o hã. 19 Esi eƒe xɔse tri akɔ ta la, metsi dzi be\nyetsi akpa na viŋutsuvidzidzi o, le esime wòxɔ ƒe alafa ɖeka, srɔ̃a Sara hã xɔ ƒe\nblaasieke eye wòtsi akpa na vidzidzi.\n20 Ke Abraham meke ɖi kura o. Exɔ Mawu dzi se elabena eƒe xɔse gali ke ɖe\nedzi eye wòkafu Mawu ɖe eƒe yayra ta hafi nu si ŋugbe wodo nɛ la va eme gɔ̃ hã. 21\nEka ɖe edzi vevie be Mawu ate ŋu awɔ nu sia nu si ŋugbe wòdo. 22 Le Abraham ƒe\nxɔse ta la, Mawu tsɔ eƒe nu vɔ̃wo katã kee.\n23 Nya wɔnuku sia be woɖe Abraham le eƒe xɔse ta la, menye viɖe na\nAbraham ɖeɖe ko o. 24 Enye viɖe na míawo hã eye wònye kakaɖedzi na mí be Mawu\nROMATɔWO\n15\naxɔ míawo hã to mɔ ma ke si dzi wòto xɔ Abraham ne míawo hã míaxɔ Mawu, ame si\nna Yesu tsi tsitre tso ame kukuwo dome la, ƒe ŋugbedodowo dzi se. 25 Eku ɖe míaƒe nu\nvɔ̃ wo ta eye wògatsi tsitre be yealé avu le míawo kple Mawu dome eye wòna Mawu ƒe\namenuveve la yɔ mía me.\nŊutifafa kple dzidzɔ\n5 Eya ta azɔ la, esi wodzra mí kple Mawu dome ɖo to ale si míexɔ eƒe\nŋugbedodowo dzi se ta la, ŋutifafa vavãtɔ ate ŋu anɔ mí kple Mawu dome le nu si Yesu\nKristo, míaƒe Aƒetɔ la, wɔ na mí ta. 2 Elabena le míaƒe xɔse ta la, ekplɔ mí va afi sia, afi\nsi mɔnukpɔkpɔ tɔxɛ le, afi si míetsi tsitre ɖo eye míele mɔ kpɔm dzidzɔtɔe le xɔse me\nbe míava zu nu si tututu Mawu ɖo ɖe mía ŋu be míava zu.\n3 Míate ŋu akpɔ dzidzɔ ne nukpekeamewo kple tetekpɔwo va mía dzi elabena\nmíenya be wonye nu nyuiwo na mí, wokpena ɖe mía ŋu be míasrɔ̃ dzidodo. 4 Dzidodo\ndoa ŋusẽ míaƒe nɔnɔme eye wòkpena ɖe mia ŋu be míaxɔ Mawu dzi ase wu, ɣesiaɣi si\nmíawɔ eŋudɔ va se ɖe esime le nuwuwu la, míaƒe mɔkpɔkpɔ kple xɔse va sẽa ŋu eye\nwonɔa te. 5 Ekema ne eva eme alea la, kakaɖedzi nɔa mía me le nyadzɔdzɔ ɖe sia ɖe me\nbe nu sia nu anyo, elabena míenya ale si Mawu lɔ̃a mí. Míesea Mawu ƒe lɔlɔ̃ sia le mía\nme elabena Mawu tsɔ Gbɔgbɔ Kɔkɔe la na mí be wòatsɔ Mawu ƒe lɔlɔ̃ ayɔ míaƒe dzime.\n6 Kpɔ ɖa, le ɣeyiɣi nyuitɔ dzi, esi míeganye gbɔdzɔgbɔdzɔtɔwo ko la Kristo va\nku ɖe ame mavɔ̃mawuwo ta. 7 Mebɔ be ame aɖe naku ɖe ame dzɔdzɔe ta o ke ame nyui\nROMATɔWO\n16\nya la, ɖewohῖ ame aɖe ado dzi be yeaku ɖe eya ta. 8 Gake Mawu ɖe eƒe lɔlɔ̃ fia mí le\nesia me be esi míeganye nu vɔ̃ wɔlawo la, Kristo ku ɖe mía ta. 9 Eye esi wòtsɔ eƒe ʋu\nwɔ esiawo katã na mí, ame siwo nye nu vɔ̃ wɔlawo, eye azɔ esi eya ŋutɔ tso afia na mí\nla, ale ke gbegbe wòagawɔ na mí wu? Azɔ la, aɖe mí tso Mawu ƒe dɔmedzoe siwo katã\ngbɔna la me. 10 Eye, esi míenye eƒe futɔwo tsã, gake Via ƒe ku gbugbɔ mí va Mawu\ngbɔe la, ele be yayra geɖewo nanɔ esi na mí le esi míenye xɔlɔ̃awo azɔ eye wòle agbe le\nmía me la ta.\n11 Fifia miekpɔ dzidzɔ le míaƒe ƒomedodo wɔnuku kple Mawu ŋuti. Ƒomedodo\nyeye sia tso nu si míaƒe Aƒetɔ Yesu Kristo wɔ na mí to eƒe ku ɖe míaƒe nu vɔ̃wo ta la\nme. Ku sia wɔ mí Mawu ƒe lɔlɔ̃tɔwoe.\nKu va to Adam me, agbe va to Kristo me\n12 To Adam ƒe nu vɔ̃ wɔwɔ me la, nu vɔ̃ ge ɖe amegbetɔƒome blibo la me. Eƒe nu vɔ̃ he\nku va xexe blibo la me, ale nu sia nu de asi tsitsi kple kuku me, elabena ame sia ame wɔ\nnu vɔ̃. 13 Míenya be Adam ƒe nu vɔ̃e he esia vɛ, elabena, togbɔ be amewo nɔa nu vɔ̃\nwɔm tso Adam dzi va ɖo Mose ƒe ɣeyiɣiwo me hã la, Mawu medrɔ̃ ʋɔnu wo, tso kufia\nna wo le eƒe sewo dzi dada ta o, elabena mena eƒe sewo wo haɖe o, eye megblɔ nu si\nwòdi be woawɔ la hã na wo o. 14 Eya ta woƒe ŋutilã ƒe kuku metso woawo ŋutɔ ƒe nu\nvɔ̃wo gbɔ o, elabena woawo ŋutɔ meda Mawu ƒe se tɔxɛ ma dzi eye woɖu atikutsetse si\nŋu wode se ɖo la abe Adam ene o.\nROMATɔWO\n17\nVovototo gã ŋutɔe le Adam kple Kristo si meva haɖe o la dome! 15 Nenema ke\nvovototo gã ŋutɔe le amegbetɔ ƒe nu vɔ̃ kple Mawu ƒe tsɔtsɔke dome!\nElabena ame ɖeka sia, Adam, he ku vɛ na ame geɖewo to eƒe nu vɔ̃ me. Ke ame\nbubu ɖeka sia, Yesu Kristo, he tsɔtsɔke vɛ na ame geɖewo to Mawu ƒe amenuveve me.\n16 Adam ƒe nu vɔ̃ ɖeka he tohehe si nye ku la vɛ na ame geɖewo le esime Kristo ɖe\nmíaƒe nu vɔ̃ gbogboawo ɖa faa eye wòna agbe si me ŋutikɔkɔe le la mí ɖe nu vɔ̃ teƒe.\n17 Adam ɖeka ƒe nu vɔ̃ na ku zu fia ɖe ame sia ame dzi, ke ame siwo axɔ Mawu ƒe\ntsɔtsɔke ƒe nunana la, woazu fiawo le agbe sia me le Yesu Kristo ɖeka la ta. 18 Nyateƒe,\nAdam ƒe nu vɔ̃ he tohehe vɛ na ame sia ame, ke Kristo ƒe dzɔdzɔenyenye dzra Mawu\nkple amewo dome ɖo ale be woate ŋu anɔ agbe. 19 Adam na ame geɖewo zu nu vɔ̃\nwɔlawo elabena meɖo to Mawu o, Kristo na be ame geɖewo nakpɔ xɔxɔ le Mawu gbɔ\nelabena eɖo to Mawu.\n20 Wotsɔ Se Ewoawo na amegbetɔwo ale be ame sia ame nanya ale si gbegbe\nwògbe mewɔ Mawu ƒe sewo dzi o. Ke zi ale si nu míedzea si míaƒe nu vɔ̃ wɔlawo\nnyenye la, zi nenema kee míedzea si Mawu ƒe amenuveve gbãgo la kple ale si wònaa\ntsɔtsɔke míi. 21 Tsã la, nu vɔ̃ ɖu ame sia ame dzi eye wòkplɔ amewo katã de ku me, ke\nazɔ la, Mawu ƒe amenuveve ɖu dzi ɖe eteƒe eye wòna mí kple Mawu dome le nyuie ale\nmíekpɔa agbe mavɔ la to Yesu Kristo míaƒe Aƒetɔ la dzi.\nMíeku na nu vɔ̃, míele agbe le Kristo me\nROMATɔWO\n18\n6 Enyo, ekema ɖe wòle be míanɔ nu vɔ̃ wɔwɔ dzi ale be Mawu nate ŋu anɔ\nnublanuikpɔkpɔ kple nu vɔ̃ tsɔtsɔke dzia?\n2 Gbeɖe! Esi míeku na nu vɔ̃ la ale ke wɔ míaganɔ agbe le nu vɔ̃ me mahã? 3\nAlo ɖe mienyae be mí ame siwo katã wode mawutsi ta na le Kristo Yesu me la, wodee\nna mí ɖe eƒe ku me oa? 4 Esi wòku la, woɖi miaƒe nu vɔ̃ lɔlɔ̃ ƒe nɔnɔme xoxo la kplii to\nmawutsideta me. Esi Mawu, Fofo la, fɔe ɖe tsitre to eƒe ŋusẽ me la, wotsɔ agbe yeye\nwɔnuku sia na mi.\n5 Elabena miezu eyama ƒe akpa aɖe eya ta mieku kplii esi wòku. Azɔ la, miekpɔ\ngome le eƒe agbe yeyea me eye miatsi tsitre abe eya ke ene. 6 Woklã miaƒe dzodzro\nvɔ̃ɖi xoxoawo ɖe atisoga la ŋu kplii. Wode kubi miaƒe nɔnɔme si lɔ̃a nu vɔ̃ wɔwɔ la ŋu\nale be miaƒe ŋutilã si lɔ̃a nu vɔ̃ wɔwɔ la, megale nu vɔ̃ ƒe ŋusẽ te loo alo ganye kluvi na\nnu vɔ̃ o. 7 Elabena esi mietsri nu vɔ̃ ko la, mievo tso ŋusẽ si nu vɔ̃ ƒe amebeble kpɔ ɖe\nmia dzi tsã la me. 8 Eye esi miaƒe nɔnɔme si me nu vɔ̃ lɔlɔ̃ yɔ la “ku” kple Kristo la,\nmíenya be míakpɔ gome le eƒe agbe yeyea me. 9 Kristo fɔ tso ame kukuwo dome eye\nmagaku akpɔ o. Ku megakpɔ ŋusẽ aɖeke ɖe edzi o. 10 Eku zi ɖeka ko be yeaɖe nu vɔ̃ ƒe\nŋusẽ ɖa, ke azɔ la, ele agbe le hadede mavɔ me kple Mawu tegbetegbe. 11 Eya ta mibu\nmiaƒe nɔnɔme xoxo si lɔ̃ nu vɔ̃ wɔwɔ la abe ɖe wòku eye nu vɔ̃ megakpɔ ŋusẽ aɖeke ɖe\nedzi o ene, ke boŋ minɔ agbe na Mawu eye mianɔ ŋudzɔ nɛ to Yesu Kristo, míaƒe Aƒetɔ\nla, me.\nROMATɔWO\n19\n12 Migana nu vɔ̃ nakpɔ ŋusẽ ɖe miaƒe ŋutilã dzi azɔ o, eye migana nu vɔ̃ ƒe\ndzodzrowo naɖu mia dzi o. 13 Migana miaƒe ŋutilã ƒe akpa aɖeke nazu dɔwɔnu na\nvɔɖivɔ̃ɖinyenye o, ke boŋ mitsɔ miaƒe ŋutilã ƒe akpa ɖe sia ɖe na Mawu le goawo katã\nme, elabena miefɔ tso ku me eye miedi be yewoazu ŋudɔwɔnu le Mawu ƒe asime, be\nwòawɔ mia ŋudɔ hena eƒe dɔ nyuiwo wɔwɔ. 14 Mele be nu vɔ̃ naganye miaƒe dziɖula o,\nelabena azɔ la, miegale se siwo kplɔ mi le esime mienya nu vɔ̃ ƒe kluviwo la te o, ke\nmievo azɔ esi miele Mawu ƒe amenuveve kple nublanuikpɔkpɔ te.\nKluviwo na dzɔdzɔenyenye\n15 ɖe esia le fiafiam be azɔ la, míate ŋu ayi nu vɔ̃ wɔwɔ dzi eye míagatsi dzi le eŋu oa?\nGbeɖe! Elabena míaƒe ɖeɖekpɔkpɔ meku ɖe sedziwɔwɔ ŋu o, ke boŋ eku ɖe Mawu ƒe\namenuveve ŋu.\n16 ɖe miedze sii be yewoate ŋu atia Aƒetɔ na yewo ɖokui oa? Miate ŋu atia nu\nvɔ̃ eye ku akpe ɖe eŋu alo miate ŋu atia toɖoɖo eye tsɔtsɔke akpe ɖe eŋu. Wo dometɔ si\nmietsɔ mia ɖokuiwo na la, eyae axɔ mi eye wòanye miaƒe aƒetɔ eye miawo mianye eƒe\nkluviwo. 17 Mida akpe na Mawu be togbɔ be mietia tsã be yewoanye kluviwo na nu vɔ̃\nhã, azɔ la, mietsɔ miaƒe dzi blibo xɔ nufiafia si Mawu tsɔ na mi. 18 Azɔ la, mievo tso\nmiaƒe aƒetɔ xoxoa si nye nu vɔ̃, sime eye miezu kluviwo na miaƒe aƒetɔ yeyea si nye\ndzɔdzɔenyenye.\nROMATɔWO\n20\n19 Mele nu ƒom alea eye metsɔ kluviwo kple aƒetɔwo le kpɔɖeŋu ɖom elabena\nwo gɔmesese le bɔdɔe. Abe ale si mienye kluviwo tsã na nu vɔ̃ vovovowo ene la,\nnenema kee wòle be miatsɔ mia ɖokuiwo awɔ kluviwo azɔ na nu siwo katã nyo eye\nwole kɔkɔe.\n20 Le ɣemaɣi esi mienye kluviwo na nu vɔ̃ la, mietsi dzi ɖe nyuiwɔwɔ ŋu tututu\no. 21 Nu kae do tso eme? Eme kɔ ƒãa be nyui aɖeke medo tso eme o, elabena ŋu le mia\nkpem fifia le nu siwo miewɔna tsã la ŋububu gɔ̃ hã ŋu, elabena nu mawo katã kplɔ mi yi\ntsɔtsrɔ̃ mavɔ me. 22 Ke azɔ la, mievo tso nu vɔ̃ ƒe ŋusẽtenɔnɔ me. Miezu kluviwo na\nMawu eye kɔkɔenyenye kple agbe mavɔ le viɖe siwo miakpɔ tso Mawu gbɔ la dome. 23\nElabena nu vɔ̃ ƒe fetue nye ku, ke Mawu ƒe amenuveve ƒe nunanae nye agbe mavɔ to\nYesu Kristo, míaƒe Aƒetɔ la me.\nSrɔ̃ɖeɖe abe kpɔɖeŋu ene\n7 Nɔvi Yudatɔ lɔlɔ̃awo le Kristo me, ɖe mienyae haɖe be ne ame aɖe ku la, se la\nmegablae o mahã?\n2 Mina maɖo kpɔɖeŋu aɖe na mi. Ne woɖe nyɔnu aɖe la, se la blae ɖe srɔ̃a ŋuti\nzi ale si srɔ̃ŋutsu la le agbe. Ke ne srɔ̃ŋutsu la ku la, srɔ̃ɖeɖe ƒe se la megabla nyɔnu la o.\n3 Ekema ate ŋu aɖe ŋutsu bubu ne elɔ̃. Nyɔnu la ada vo ne ŋutsu la le agbe, ke nu sia sɔ\nle go sia go me le ŋutsu la ƒe ku megbe.\n4 Tsã la, mia “srɔ̃ŋutsu,” si nye míaƒe aƒetɔ lae nye Yudatɔwo ƒe se, ke magblɔ\nbe “mieku” kple Kristo le atitsoga la ŋu, eye esi “mieku” ta la, “miegaɖe se la o,” eye\nROMATɔWO\n21\nse la megabla mi o. Miegagbɔ agbe esi kristotɔ fɔ tso ame kukuwo dome eye miezu ame\nyeyewo. Azɔ la, mieɖe ame si fɔ tso ame kukuwo dome ale be miate ŋu atse ku nyui\nsiwo nye dɔ nyuiwo wɔwɔ na Mawu. 5 Esi miaƒe nɔnɔme xoxoa nɔ mia me la, dzodzro\nvɔ̃ɖiwo nɔ dɔ wɔm le mia me, eye wonaa miedina be yewoawɔ nu siwo Mawu di be\nmiagawɔ o. Ale mietsea nu vɔ̃ ƒe kutsetse siwo nye ku ƒe kutsetse gbegblẽwo. 6 Ke azɔ\nla, mehiã be miagatsi dzi ɖe Yudatɔwo ƒe seawo kple kɔnyinyiwo ŋuti o, elabena\n“mieku” le esime woɖe aboyo mi, ke azɔ la, miate ŋu asubɔ Mawu nyateƒetɔe, menye le\nmɔ xoxoa nu to seawo dzi wɔwɔ me tamemabumabutɔe o, ke boŋ le mɔ yeyea nu,\nmiasubɔ Mawu kple miaƒe dzi blibo kpakple miaƒe susu katã.\nʋiʋli kple nu vɔ̃\n7 Ekema ɖe mele gbɔgblɔm be Mawu ƒe se siawo nye se dzodzrowoa? Gbeɖe! Ao, nu\nvɔ̃ mele se la ŋu o, ke boŋ se lae ɖe nye nu vɔ̃ fiam. Ne se la megblɔ be, “Mele be\ndzodzro vɔ̃ɖiwo nanɔ wò dzime o” la, anye ne nyemate ŋu anya nu vɔ̃ si le nye dzime\nkple dzodzro vɔ̃ɖi siwo ɣla ɖe afi ma o. 8 Ke nu vɔ̃ wɔ se siawo ŋudɔ hetso tsi tre ɖe\ndzodzro vɔ̃ɖiwo ŋu to ŋkuɖoɖo wo dzi nam me be, dzodzro ma tɔgbiwo nye nu vɔ̃ eye\nwonyɔa dzodzro siwo nu wode se ɖo la le menye! Ne se aɖeke meli si dzi woada o la,\neya ko hafi nu vɔ̃ wɔwɔ aɖeke hã manɔ anyi o.\n9 Eya tae nye dzi dze eme, zi ale si nyemese nu si se la bia tututu la gɔme o. Ke\nesi meke ɖe nyateƒea ŋu la, medze sii be meda sea dzi eye mezu nu vɔ̃ wɔla si wotso\nkufia na. 10 Eya ta le nye ɖeka gome la, le ale si se nyui la afia agbemɔ lam teƒe la, ena\nROMATɔWO\n22\nwotso kufia nam boŋ. 11 Nu vɔ̃ wɔm mezu abunɛtɔ esi wòto Mawu ƒe se nyuiwo\nŋudɔwɔwɔ me na medze be woatso kufia nam. 12 Ke, abe ale si miakpɔe ene la, se la\nŋutɔ le eteƒe pɛpɛpɛ eye wònyo hã!\n13 Ke ale ke nu sia ate ŋu ava emee? Menye se lae hem de tsɔtsrɔ̃ mee nye ema\noa? Ekema ale ke wòate ŋu anye nu nyui? Ao, enye nu gbegblẽ kple nu vɔ̃, nu si wɔ nu\nnyui ŋudɔ eye wòna wobu fɔm. Ale miate ŋu akpɔ ale si wònye nu vɔ̃ɖi si ate ŋu ahe ku\nvɛ eye wòle be woatsri eŋudɔwɔwɔ, elabena ewɔa Mawu ƒe se nyuiwo ŋudɔ hena eya\nŋutɔ ƒe tameɖoɖo vɔ̃ɖiwo.\nAme ƒe ʋiʋli le ememe ke\n14 Ekema se la nyo, ke nu si gblẽ la tso gbɔnye elabena wodzram mezu kluvi na nu vɔ̃.\n15 Nyemese ɖokuinye gɔme kura o elabena medina vevie be mawɔ nu si nyo, gake\nnyemetea ŋui o. Mewɔa nu si nyemedina be mawɔ o. Melé fu nu sia. 16 Menya nyuie be\nnu si wɔm mele la menyo o, nye dzitsinya vɔ̃ɖi la ɖenɛ fiaam be melɔ̃ ɖe se siwo dzi\ndam mele la dzi. 17 Gake wɔna aɖeke mele ŋunye o, elabena menye nyee gale ewɔm o,\nnu vɔ̃ si le menye la kpɔ ŋusẽ ɖe dzinye eye eyae naa mewɔa nu vɔ̃ siawo.\n18 Menya be menye ame gbegblẽ le goawo katã me le ale si nye dzɔdzɔme si\nnye nu vɔ̃ xoxoa sɔŋ le la ta. Nye agbagbadzedze ɖe sia ɖe metea ŋu naa mewɔa nu nyui\no. Medina be mawɔ nu nyui gake nyemetea ŋu wɔnɛ o. 19 Ne medi be mawɔ nu nyui la,\nnyemetea ŋu wɔnɛ o. Ne medze agbagab ne nyemawɔ nu vɔ̃ o la, mewɔa nu vɔ̃ kokoko.\nROMATɔWO\n23\n20 Azɔ ne mele nu si nyemedina be mawɔ o wɔm la, ekema eme kɔ be menye nye ŋutɔe\nle ewɔm o, ke boŋ nu vɔ̃ si gakpɔ ŋusẽ ɖe dzinye kokoko lae.\n21 Edze abe enye nyateƒe aɖe le nye agbe me ene be, ne medi be mawɔ nu si nyo\nla, mewɔa nu si menyo o la kokoko. 22 Medina be mawɔ Mawu ƒe lɔlɔ̃nu le nye\ndzɔdzɔme yeyea nu. 23 Ke mekpɔ se bubu si le dɔ wɔm le nye ŋutilã me, ewɔa aʋa kple\nnye susu eye wòwɔam kluvi na nu vɔ̃ ƒe se la le nye ŋutinuwo me. 24 O, menye\nnublanuitɔ gã aɖe! Ame ka aɖem tso ŋutilã si kplɔm yina ku mee la sime? 25 Ke woada\nakpe na Mawu be eɖem to Yesu Kristo míaƒe Aƒetɔ la, dzi. Eya ta azɔ la menye kluvi na\nMawu ƒe se la le nye susu me, ke menye kluvi na nu vɔ̃ ƒe se la le ŋutilã nu.\nAgbe le Gbɔgbɔ la me\n8 Eya ta azɔ la, fɔbubu aɖeke megale ame siwo nye Yesu Kristo tɔ la lalam o. 2\nElabena Gbɔgbɔ si naa agbe ƒe ŋusẽ si le menye to Yesu Kristo me la, ɖem tso nu vɔ̃\nkple ku sime. 3 Womeɖea mí tso nu vɔ̃ ƒe asime to Mawu ƒe seawo nyanya me o,\nelabena míewɔa seawo dzi o, eye míate ŋu awɔ wo dzi hã o. Ke Mawu wɔ ɖoɖo bubu\naɖe ŋudɔ be yeaɖe mí. Eɖo eya ŋutɔ via ɖa wònɔ ŋutilã me abe míawo ke ene, ke nu vɔ̃\nle míawo ya ƒe ŋutilã ŋu. Eɖe nu vɔ̃ ƒe ŋusẽ si wòkpɔ ɖe mía dzi la ɖa to eɖokuitsɔtsɔ sa\nvɔe ɖe míaƒe nu vɔ̃wo ta me. 4 Eya ta azɔ la, míate ŋu awɔ Mawu ƒe sewo dzi ne míedze\nGbɔgbɔ Kɔkɔe la yome eye míegaɖoa to nu vɔ̃ ƒe gbɔgbɔ si le mía me la o.\nROMATɔWO\n24\n5 Ame siwo ɖea mɔ woƒe nu vɔ̃wo ƒe dzodzrowo ɖua wo dzi la, nɔa agbe ko be\nyewoadze yewo ɖokuiwo ŋu, ke ame siwo dzea Gbɔgbɔ Kɔkɔe la yome la, dzea sii be\nyewole nu siwo dzea Mawu ŋu la wɔm. 6 Gbɔgbɔ Kɔkɔe la yomedzedze kplɔa mí yia\nagbe kple ŋutifafa me, ke nu vɔ̃ ƒe dzɔdzɔme xoxoa yomedzedze kplɔa ame yia ku me, 7\nelabena míaƒe nu vɔ̃ ƒe dzɔdzɔme xoxoa tsia tsitre ɖe Mawu ŋu. Dzɔdzɔme sia mewɔ\nMawu ƒe sewo dzi kpɔ o, eye mawɔe hã o. 8 Eya ta ame siwo gale woƒe nu vɔ̃ ƒe\ndzɔdzɔme xoxoa te kokoko eye wodina be yewoadze dzodzro vɔ̃ɖiwo yome la, mate ŋu\nadze Mawu ŋu akpɔ o. 9 Ke miawo miele nenema o. Ne Mawu ƒe Gbɔgbɔ le mia me la,\nekema miele miaƒe dzɔdzɔme yeye la te. Miɖo ŋku edzi be ame sia ame si me Kristo ƒe\nGbɔgbɔ mele o la, ame ma menye kristotɔ o. 10 Ke, togbɔ be Yesu Kristo le agbe le mia\nme hã la, miaƒe ŋutilã aku le nu vɔ̃ ta ke miaƒe gbɔgbɔ ya anɔ agbe elabena Kristo ve\nenu. 11 Eye ne Mawu ƒe Gbɔgbɔ si fɔ Yesu ɖe tsitre tso ame kukuwo dome le agbe le\nmia me la, ana miaƒe ŋutilã kukuawo naganɔ agbe le miaƒe ku megbe to Gbɔgbɔ Kɔkɔe\nma ke si le agbe le mia me la dzi.\n12 Eya ta, nɔvi lɔlɔ̃awo, se aɖeke mebla mi be miawɔ nu si miaƒe nu vɔ̃ ƒe\ndzɔdzɔme xoxoa di tso mia si be miawɔ o. 13 Elabena ne miaganɔ eyome kokoko la,\nmiabu eye miatsrɔ̃, ke ne to Gbɔgbɔ Kɔkɔe la ƒe ŋusẽ me, mieɖu miaƒe dzɔdzɔme xoxo\nvɔ̃ɖi la dzi la, mianɔ agbe. 14 Elabena ame siwo katã Mawu ƒe Gbɔgbɔ kplɔna la, ame\nmawoe nye Mawu viwo.\n15 Eya ta mele be míanɔ abe kluvi vɔvɔ̃nɔtɔwo ene o, ke boŋ míawɔ nu abe\nMawu ŋutɔ vi siwo wòxɔ ɖe eƒe ƒome la me eye míeyɔnɛ be, “Fofo, Fofo” ene. 16\nROMATɔWO\n25\nElabena eƒe Gbɔgbɔ Kɔkɔe la ƒoa nu na mí le míaƒe dzi ƒe gogloƒe ke eye wògblɔna na\nmí be Mawu viwo míenye vavã. 17 Eye esi míenye viawo ta la míakpɔ gome le eƒe\nkesinɔnuwo me elabena nu siwo katã Mawu naa Via Yesu la, zu míawo hã tɔ azɔ. Ke ne\nmíakpɔ gome le eƒe ŋutikɔkɔe me la, ele be míakpɔ gome le eƒe fukpekpe hã me.\nŊutikɔkɔe si míava xɔ\n18 Ke fu si míakpe fifia la, menye naneke si woatsɔ asɔ kple ŋutikɔkɔe si woana mí\nemegbe la kura o. 19 Elabena Mawu ƒe nuwɔwɔwo katã tsɔ dzigbɔɖi kple mɔkpɔkpɔ le\nlalam na ŋkeke si gbɔna si dzi Mawu afɔ viawo ɖe tsitre. 20 Elabena nuwɔwɔ blibo la le\nteteɖeanyi gã aɖe me, nu si menye eƒe didi o ke boŋ ame si he gbegblẽ sia vɛ la ƒe\nlɔlɔ̃nu wònye kple mɔkpɔkpɔ 21 be nuwɔwɔ blibo la axɔ ablɔɖe tso gbegblẽ ƒe\nkluvinyenye me age ɖe Mawu viwo ƒe ŋutikɔkɔe ƒe ablɔɖe la me.\n22 Elabena míenyae be dzɔdzɔmenu siwo nye atiwo kple lãwo gɔ̃ hã kpea fu le\ndɔléle kple ku sime esime wole mɔ kpɔm na nya gã sia ƒe dzɔdzɔ. 23 Mí kristotɔwo gɔ̃\nhã, togbɔ be Gbɔgbɔ Kɔkɔe la le mía me eye wònye ŋutikɔkɔe si le mía ŋgɔ ƒe ɖeɖefia\nna mí hã la, míawo hã míedina vevie be woaɖe mí tso vevesese kple fukpekpe me.\nMíawo hã míele mɔ kpɔm vevie na ŋkeke ma gbe sia gbe. Mawu ana nu siwo nye mía\ntɔ abe viawo ene la mí. Nu siawo dometɔ ɖekae nye ŋutilã yeye siwo ŋugbe wòdo na\nmí. Ŋutilã siawo magalé dɔ o eye womaku gbeɖe o.\n24 Woɖe mí to xɔse me, xɔse gɔmee nye mɔkpɔkpɔ na nane si mele mía si o la\nkpɔkpɔ. Mahiã be ame si si nane le xoxo la, nakpɔ mɔ eye wòaxɔe se be yeakpɔ nu ma\nROMATɔWO\n26\no. 25 Ke ne wòle be míaxɔ Mawu dzi ase le nu si medzɔ haɖe o gome la, dzixɔse sia\nfiaa mí be míalala kple dzigbɔɖi kpakple kakaɖedzi.\nMíewu dziɖulawo\n26 Nenema ke to míaƒe xɔse me la, Gbɔgbɔ Kɔkɔe la kpena ɖe mía ŋu le míaƒe gbe sia\ngbe ƒe xaxawo kple gbedodoɖawo me. Elabena míenyaa nu si míabia to gbedodoɖa me\ngɔ̃ hã loo alo ale si miado gbe ɖae o. Ke Gbɔgbɔ Kɔkɔe la doa gbe ɖa ɖe mía ta kple\nseselelãme si tɔgbi ŋu womate ŋu aƒo nu le o. 27 Eye Fofo la, ame si nyaa dziwo katã\nme la, nyaa nu si Gbɔgbɔ Kɔkɔe la le gbɔgblɔm esime wòɖea kuku ɖe mía ta le nu siwo\nsɔ ɖe Mawu ŋutɔ ƒe lɔlɔ̃nu dzi la ta. 28 Ke míenyae bena le nuwo katã me la, Mawu wɔa\nnu hena ame siwo lɔ̃nɛ la ƒe nyui, ame siwo woyɔ le eƒe tameɖoɖo ɖi nu. 29 Elabena\name siwo Mawu nya ɖi la, woawo kee wòɖo ɖi be woanɔ Via ƒe nɔnɔme me be wòanye\nŋgɔgbevi le nɔviawo dome. 30 Ame siwo wòtia da ɖi la, woawo ke hãe wòyɔ, ame siwo\nwòyɔ la, woawoe wòtso afia na eye ame siwo wòtso afia na la, woawo ŋutie wòkɔ. 31\nNu ka gɔ̃ míate ŋu agblɔ tso nu wɔnuku siawo tɔgbi ŋu? Ne Mawu le mía dzi la, ame\nkae ate ŋu atsi tsitre ɖe mía ŋu? 32 Esi Mawu meve nu le Via gɔ̃ hã ŋu o, ke boŋ wòtsɔe\nna ɖe mí katã ta la, ɖe matsɔ nu bubu ɖe sia ɖe hã ana mí oa?\n33 Ame kae ate ŋu atsɔ nya ɖe mí ame siwo Mawu tia na eɖokui la ŋu?\nROMATɔWO\n27\nMawue nye afiatsola\n34 Ekema ame kae abu fɔ mí? ɖe Kristo awɔ esia? Ao! Elabena eyae nye ame si ku ɖe\nmía ta eye wògatsi tsitre na mí, ebɔbɔ nɔ Mawu ƒe ɖusime eye wòle kuku ɖem ɖe mía ta\nle dziƒo.\n35 Ame kae ama mí ɖa tso Kristo ƒe lɔlɔ̃ gbɔ? Fuwɔame loo alo xaxa? Yometiti\nloo alo dɔwuamea? Amamanɔnɔ, loo dzɔgbevɔ̃e loo alo yia? 36 Abe ale si woŋlɔe ɖi ene\nbe, “Le tawò míeɖoa ku ƒe xaxawo me le ŋkeke blibo la me, wobua mía abe alẽ siwo\nwokplɔ yina wuwu ge la ene.” 37 Ao, le nu siawo katã me míeɖu dzi ʋuu, wòglo to ame\nsi lɔ̃ mí la me. 38 Elabena medze sii be naneke mate ŋu ama mí ɖa tso Kristo ƒe lɔlɔ̃ la\ngbɔ o. Ku mate ŋui o, agbe hã mate ŋui o. Mawudɔlawo mawɔe o, eye tsῖeƒe ŋutɔ ƒe\nŋusẽ katã gɔ̃ hã mate ŋu aɖe mí ɖa tso Mawu ƒe lɔlɔ̃ la gbɔ o. Míaƒe egbe ƒe vɔvɔ̃wo\nkple míaƒe etsɔ ƒe dzimaɖeɖiwo 39 alo kɔkɔƒe, alo gogloƒe alo nuwɔwɔ bubu aɖeke gɔ̃\nhã mate ŋu ama mí ɖa tso Mawu ƒe lɔlɔ̃ si le Kristo Yesu, míaƒe Aƒetɔ, me la gbɔ o.\nIsrael ƒe domenyinyi\n9 Nyateƒe gblɔm mele le Kristo me, nyemada alakpa aɖeke o eye nye dzitsinya le\nɖase ɖim le Gbɔgbɔ Kɔkɔe la me 2 be mele nu xam ŋutɔ eye mele vevesese gã aɖe me\nle nye dzime. 3 Elabena anyo nam wu be woabu fɔm eye woaɖem ɖa tso Kristo gbɔ ne\nesia ana be nye amewo, Yudatɔwo, nakpɔ ɖeɖe.\nROMATɔWO\n28\n4 Woawo tɔe nye vinyenye la, woawo tɔe nye Mawu me ŋutikɔkɔe la,\nnubablawo, se la xɔxɔ, gbedoxɔ me subɔsubɔ la kple ŋugbedodoawo. 5 Wonye fofoawo\nƒe dzidzimeviwo, dzidzime siwo me Kristo dzɔ tso le ŋutilã nu, ame si nye Mawu ɖe\nnuwo katã dzi, ame si wokafuna tegbee! Amen.\n6 Ekema ɖe Mawu gbe ŋugbe siwo wòdo na Yudatɔwo la dzi wɔwɔa? Ao!\nElabena edo ŋugbe siawo na ame siwo nye Yudatɔ akuakuawo. Ke menye ame sia ame\nsi wodzi ɖe Yudatɔwo ƒe ƒome me lae nye Yudatɔwo akuakuawo o. 7 Be wodo tso\nAbraham me ɖeɖe ko mewɔ wo Abraham vi vavãwo o. Elabena Ŋɔŋlɔ Kɔkɔe la gblɔ be\nŋugbedodo siawo li na Abraham vi Isak kple Isak ƒe dzidzimeviwo ko, togbɔ be vi\nbubuwo nɔ Abraham si hã. 8 Esia le fiafiam be menye Abraham viwo katãe nye Mawu\nviwo o, ke boŋ ame siwo xɔ ɖeɖekpɔkpɔ ƒe ŋugbe si wodo na Abraham dzi se la koe.\n9 Elabena Mawu do ŋugbe be, “Mana viŋutsuvi wò kple Sara le ƒe si gbɔna me.”\n10 Menye esia ɖeɖe ko o, ke Rebeka ƒe venɔviawo fofoe nye mía tɔgbui Isak. 11\nHafi ne woadzi venɔvi siawo alo venɔvi siawo nawɔ nane, nyui alo vɔ̃ la, bena Mawu ƒe\ntameɖoɖoɖi nanɔ eteƒe le tatia la nu, 12 ke menye le dɔwɔwɔ aɖeke nu o, ke boŋ tso\name si yɔa ame gbɔ la wogblɔ na Rebeka be, “Tsitsitɔ la azu subɔla na ɖevitɔ la.” 13\nAbe ale si woŋlɔe ɖi ene be, “Mayra Yakɔb, ke menye Esau o.”\n14 ɖe Mawu wɔ nu madzɔmadzɔa? Gbeɖe! 15 Elabena Mawu gblɔ na Mose be,\n“Ne medi be mave ame aɖe nu la, mawɔe eye makpɔ nublanui na ame sia ame si medi\nbe makpɔ nublanui na.” 16 Ale womenaa Mawu ƒe yayra ame elabena amea di be\nROMATɔWO\n29\nwoayra ye alo ku kutri be yeaxɔ yayra la o. Wonaa yayra siawo elabena Mawu kpɔa\nnublanui na ame siwo wòdi be yeakpɔ nublanui na.\n17 Farao, Egipte fia, nye kpɔɖeŋu le go sia me. Elabena Mawu gblɔ nɛ be yetsɔ\nEgipt fiaɖuƒea nɛ ale be yeate ŋu aɖe yeƒe ŋusẽ si tsi tsitre ɖe eŋu la afia, ale be\nxexeame katã nase nu tso ye Mawu ƒe ŋkɔ kɔkɔe la ŋu. 18 Ale miekpɔ be Mawu nyo\ndome na ame aɖewo elabena edi be yeanyo dome na wo eye wònaa ame aɖewo sẽa\ndzime. 19 Ekema nu ka ta Mawu bua fɔ wo le woƒe tomaɖomaɖo ta? ɖe womewɔ nu si\nwòɖo na wo be woawɔ oa?\n20 Ao, mègagblɔ nenema o! Ame kae nènye be nàdrɔ̃ ʋɔnu Mawu? ɖe ame aɖe\nƒe nuwɔwɔ abia nuwɔla be, “Nu ka ta nèwɔm alea mahã?” 21 Ne ame aɖe tsɔ tsu me ze\naɖe la, ɖe mɔɖeɖe meli be zemela la natsɔ tsu ma ke ame kplu nyui aɖe si me woatso\nseƒoƒo ade eye wòame kplu bubu si me wòatsɔ gbeɖuɖɔwo akɔ ɖo oa? 22 Nu ka adzɔ\nnenye be Mawu ame si lɔ̃, ɖe eƒe dɔmedzoe kple ŋusẽ fia la, gbɔ dzi ɖi na ame siwo dze\nna eƒe dɔmedzoe ƒe tohehe? 23 Alo ewɔ esia be yeaɖe eƒe ŋutikɔkɔe ƒe kesinɔnuwo afia\name siwo le mɔ kpɔm na eƒe nublanuikpɔkpɔ, ame siwo wòdzra ɖo do ŋgɔ na eƒe\nŋutikɔkɔe la, 24 mí ame siwo hã wòyɔ, menye tso Yudatɔwo dome ɖeɖe ko o, ke boŋ\ntso Trɔ̃subɔlawo hã domea? 25 Mieɖo ŋku nu si Hosea ƒe nyagblɔɖi gblɔ la dzia? Afi\nmae Mawu gblɔ le bena yeadi vi bubu siwo metso Yuda ƒomea me o la na ye ɖokui eye\nyealɔ̃ wo togbɔ be ame aɖeke melɔ̃ wo kpɔ o hã. 26 Wogblɔ le Trɔ̃subɔlawo ŋu tsã be,\n“Menye nye amewo mienye o.” Azɔ la, woayɔ wo be, “Mawu Gbagbe la ƒe viwo.”\nROMATɔWO\n30\n27 Nyagblɔɖila Yesaya gblɔ tso Yudatɔwo ŋu be, togbɔ be woade ame akpe\nakpewo hã la, wo dometɔ ame ʋe aɖewo koe akpɔ ɖeɖe. 28 “Elabena Aƒetɔ la atso nya\nme tso anyigba dzi ŋuti, awu eƒe wɔnawo nu kaba kple dzɔdzɔenyenye.”\n29 Yesaya gagblɔ le teƒe aɖe be na menye Mawu ƒe amenuveve tae o la, woatsrɔ̃\nYudatɔwo katã, ame sia ame, abe ale si wotsrɔ̃ ame sia ame le Sodom kple Gomora ene.\nIsrael ƒe dzimaxɔse\n30 Nya kawo míagblɔ tso nu siawo ŋu? Nu si míagblɔ koe nye be Mawu na\nmɔnukpɔkpɔ Trɔ̃subɔlawo be woakpɔ ɖeɖe to xɔse me, togbɔ be womenɔ Mawu dim\nvevie o hã. 31 Ke Yudatɔwo, ame siwo dze agbagba vevie be yewoadze Mawu ŋu to\nMawu ƒe sewo dzi wɔwɔ me la, mete ŋu dze Mawu ŋu o. 32 Nu ka tae? Elabena wonɔ\nagbagba dzem be yewoakpɔ ɖeɖe to seawo dzi wɔwɔ me eye yewoanɔ agbe nyui le\nesime wòle be woanya be xɔse me ko yewoato akpɔ ɖeɖe teƒe. Wokli kpe gã la dze anyi.\n33 Mawu gbe nya na wo tso nu sia ŋu le Ŋɔŋlɔ Kɔkɔe la me esi wògblɔ be, “Metsɔ\nAgakpe aɖe da ɖe mɔ me na Yudatɔwo. Ame geɖewo akli Agakpe sia, si nye Yesu, eye\nwoadze anyi. Ame siwo axɔ edzi se la, ŋu makpe wo gbeɖe o.”\n10 Nɔvinye lɔlɔ̃tɔwo, nye dzi ƒe didi kple nye gbedodoɖae nye be Yudatɔwo\nnakpɔ ɖeɖe. 2 Menya ale si wotsɔa dzo ɖe Mawu ƒe bubu ŋuti gake womewɔa nu sia to\nmɔ nyuitɔ dzi o. 3 Elabena womese egɔme be Kristo ku be yeadzra yewo kple Mawu\nROMATɔWO\n31\ndome ɖo o. Le esia gɔmesese teƒe la, wole agbagba dzem be yewoadze na Mawu ƒe\namenuveve la to Yudatɔwo ƒe seawo kple kɔnyinyiwo dzi wɔwɔ me, ke esia\nmenye ɖeɖekpɔkpɔ ƒe mɔ o. 4 Womese eme be ame siwo xɔ Kristo dzi se la, Kristo naa\nnu sia nu si wodina to eƒe sewo dzi wɔwɔ me la wo o. Ewu nu siawo katã nu.\n5 Elabena Mose ŋlɔ be ne ame aɖe anye ame nyui le go ɖe sia ɖe me, aɖu\ntetekpɔwo dzi le eƒe agbemeŋkekewo katã me eye mawɔ nu vɔ̃ akpɔ o la, eya ko hafi\nwoave enu wòakpɔ ɖeɖe. 6 Ke ɖeɖekpɔkpɔ si vana to xɔse me la, gblɔ be, “Mele be nàdi\ndziƒo be yeakpɔ Yesu le afi ma eye yeahee va anyigba dzi be wòakpe ɖe ye ŋu o,” eye,\n7 “Mehiã be nàyi ame kukuwo dome be yeana Kristo nagatsi tsitre o.”\n8 Elabena ɖeɖekpɔkpɔ si tso Kristo dzixɔse me, si nye nu si ƒe gbeƒã míeɖena la,\nle bɔbɔe be wòasu mía dometɔ ɖe sia ɖe si. Le nyateƒe me la etsɔ ɖe mía gbɔ kpuie abe\nmíaƒe dziwo kple nuwo ene. 9 Elabena ne ètsɔ wò ŋutɔ wò nu ʋu eme na ame bubuwo\nbe Yesu Kristoe nye yeƒe Aƒetɔ eye nèxɔe se tso wò ŋutɔ wò dzime be Mawu fɔe ɖe\ntsitre tso ame kukuwo dome la, àkpɔ ɖeɖe. 10 Elabena ame ƒe xɔse tso eƒe dzime kee\nnaa ame kple Mawu dome nyona, eye ne èʋu eme kple wò nu na amewo la, ekema èɖo\nkpe wò ɖeɖekpɔkpɔ dzi. 11 Elabena Ŋɔŋlɔ Kɔkɔe la gblɔ na mí be, ŋu makpe ame sia\name si xɔ Kristo dzi se la akpɔ o. 12 Yudatɔwo kple Trɔ̃subɔlawo siaa sɔ le go sia me,\nAƒetɔ ɖeka ma koe le wo katã si eye Aƒetɔ sia naa eƒe kesinɔnuwo ame sia ame si bianɛ\nla faa. 13 Ame sia ame si yɔa Aƒetɔ la ƒe ŋkɔ dzi la akpɔ ɖeɖe.\n14 Ke ne womexɔ edzi se o la, ale ke woate ŋu abiae be wòaɖe yewo? Eye ale ke\nwoate ŋu axɔ edzi ase ne womese nu tso eŋu kpɔ o? Eye ale ke woawɔ ase nu tso eŋu ne\nROMATɔWO\n32\name aɖeke megblɔe na wo o? 15 Eye ale ke ame aɖe ayi aɖagblɔ Kristo ŋunya na wo ne\name aɖeke medɔe o? Nya siae Ŋɔŋlɔ Kɔkɔe la le gbɔgblɔm to nya siawo me be, “Ame\nsiwo ɖea gbeƒã ŋutifafa si nɔa Mawu kple amewo dome ƒe nyanyui eye wògblɔa\ndzidzɔnyawo tso nu nyuiwo ŋuti la ƒe afɔwo nya kpɔna loo!” Esia gɔmee nye woado\ndzaa na ame siwo vana gblɔa Mawu ƒe nyanyui la!\n16 Ke menye ame sia ame si sea nyanyui lae xɔnɛ kple dzidzɔ o, elabena\nnyagblɔɖila Yesaya gblɔ be, “Aƒetɔ, ame kae xɔ dzinye se esi megblɔe na wo?” 17 Ke\nxɔse vana na ame to nyanyui sia, si nye nyanyui tso Kristo ŋuti la, sese me.\n18 Ke Yudatɔwo ya ɖe? ɖe wose Mawu ƒe Nya? Ẽ, ede afi sia afi si wole,\nwogblɔ nyanyui la na xexeame ƒe akpa ɖe sia ɖe. 19 Eye ɖe wose egɔme be Mawu atsɔ\neƒe ɖeɖekpɔkpɔ ana ame bubuwo ne woawo, Yudatɔwo, gbe be yewomaxɔe oa? Ẽ,\nelabena le keke Mose ŋɔli gɔ̃ hã la, Mawu gblɔ be yeanyɔ ŋuʋaʋã kple sidzedze ƒe\ngbɔgbɔ le wo me to yeƒe ɖeɖetsɔtsɔ na Trɔ̃subɔlawo, abunɛtɔwo ƒe dukɔwo, me. 20\nEmegbe la Yesaya ɖe gbeƒã bena ame siwo manɔ Mawu dim gɔ̃ hã o la, akpɔe. 21 Fifia\nla, ele asimiamia Yudatɔwo dzi, ke woawo le ɖeklemiɖeɖe dzi eye wogbea vava.\nIsrael ƒe ame kpɔtɔeawo\n11 Ekema mabia be, ɖe Mawu gbe eƒe amewo, Yudatɔwo, eye wògblẽ wo ɖia? Ao,\nmele nenema kura o. Miɖo ŋku edzi be nye ŋutɔ hã Yudatɔe menye, Abraham ƒe\ndzidzimevie menye eye metso Benyamin ƒe ƒomea me.\nROMATɔWO\n33\n2 Mawu meɖe asi le eya ŋutɔ ƒe amewo, ame siwo wòtia tso gɔmedzedzea me ke\nla ŋu o. Mieɖo ŋku nu si Ŋɔŋlɔ Kɔkɔe la gblɔ na Eliya esi wònɔ Israelviwo nu tsom na\nMawu dzia? 3 Eliya gblɔ be, “Aƒetɔ, wowu wò Nyagblɔɖilawo eye wogbã wò\nvɔsamlekpuiwo ƒu anyi, nye ɖeka hɔ̃ koe susɔ, eye wodi be yewoawu nye hã.”\n4 Mieɖo ŋku ale si Mawu ɖo nya sia ŋu dzia? Mawu gblɔ be, “Ao, menye wò\nɖeka koe susɔ o. Ame akpe adre sɔŋ le asinye kpe ɖe ŋuwò, ame siwo galɔ̃am kokoko\neye womedea ta agu na legbawo o!”\n5 Alea ke wògale egbe sia hã. Menye Yudatɔwo katãe de megbe tso Mawu gbɔ\no. Ame ʋe aɖewo le xɔxɔ kpɔm le Mawu ƒe amenuveve si wòtsɔ tia woe la ta. 6 Nenye\nMawu ƒe amenuveve tae la, ekema menye woƒe nyonyo tae o. Elabena ne ele nenema la,\nekema nu si wona faa la meganye nunana o, ke boŋ enye nu si ame ŋutɔ wɔ dɔ hekpɔ.\n7 Eya ta alea nya la lee nye esi: Yudatɔ geɖewo mekpɔ Mawu ƒe amenuveve si\ndim wole la o. Wo dometɔ ʋe siwo Mawu tia la kpɔe, ke ame bubuwo ƒe ŋkuwo gbã. 8\nNu siae Ŋɔŋlɔ Kɔkɔe la le gbɔgblɔm esi wòxlẽ fia be Mawu na wodɔ alɔ̃, womia woƒe\nŋkuwo eye woƒe towo me xe ale be womete ŋu se nu si gblɔm míele tso Kristo ŋu la\ngɔme o. Aleae wòle va se ɖe egbe.\n9 Fia David ƒo nu tso nu ma ke ŋu esi wògblɔ be, “Mina woƒe nuɖuɖu nyuiwo\nkple yayra bubuwo nana woabu be nu sia nu sɔ le yewo kple Mawu dome. Mina nu nyui\nsiawo nayi atrɔ agbɔ va dze ta dzi na wo eye woagbã wo gudugudu. 10 Mina woƒe\nŋkuwo dzi natsyɔ ale be womagate ŋu akpɔ nu o. Mina agba kpekpe nabi dzime na wo\ngobaa hafi woanɔ yiyim ɖaa.”\nROMATɔWO\n34\nWoagaɖo Yudatɔwo te abe tsã ene\n11 ɖe esia le fiafiam be Mawu gbe Yudatɔwo tegbetegbea? Kura o! Eƒe taɖodzinue nye\nyeana yeƒe ɖeɖe nanɔ anyi na Trɔ̃subɔlawo hã ekema Yudatɔwo aʋã ŋu eye woadi\nMawu ƒe ɖeɖe na woawo ŋutɔwo. 12 Azɔ ne xexeame katã kpɔ yayra to Mawu ƒe\nɖeɖenana me la, ekema ne Yudatɔwo agbe Mawu ƒe ɖeɖe la xɔxɔ la, mibu yayra gã si\nwu esia, si ava xexeame dzi ne Yudatɔwo hã va xɔ Yesu la ŋu.\n13 Abe ale si mienya ene la, Mawu tiam be manye dɔtsɔla tɔxɛ na mi\nTrɔ̃subɔlawo. Metea gbe ɖe nu sia dzi eye meɖoa ŋku edzi na Yudatɔwo ɣesiaɣi si mate\nŋui, 14 ale be, ne mate ŋui la, mana woadi nu si le mi Trɔ̃subɔlawo si eye mato esia me\naɖe wo dometɔ aɖewo. 15 Anye nu wɔnuku gã aɖe ŋutɔ ne wozu kristotɔwo. Mawu ƒe\ntɔtrɔ le wo yome fia be Mawu trɔ ɖe xexeame ƒe akpa bubuawo ŋu be yeatsɔ yeƒe ɖeɖe\nana wo. Aganye nu si awɔ nuku wu ne Yudatɔwo azu kristotɔwo. Anɔ abe ame kukuwo\nƒe agbegbɔgbɔ ene. 16 Eye zi ale si Abraham kple nyagblɔɖilawo nye Mawu ƒe amewo\nla, wo viwo hã anye Mawu ƒe amewo. Elabena ne ati aɖe ƒe kewo le kɔkɔe la, eƒe alɔwo\nhã anɔ kɔkɔe.\n17 Ke wolã alɔ siawo dometɔ aɖewo, siwo le Abraham ƒe ati la ŋu la ɖa, ame\nsiawoe nye Yudatɔwo. Eye mi Trɔ̃subɔlawo, mienye alɔwo tso amiti aɖe si nɔ gbeme la\ndzi, ke azɔ la, mieva zu alɔ na Abraham ƒe ati la. Eya ta azɔ la, miawo hã mixɔ yayra si\nŋugbe Mawu do na Abraham kple viawo eye miakpɔ gome le Mawu ƒe nunyiame me\ntso eya ŋutɔ ƒe amiti tɔxɛ la gbɔ.\nROMATɔWO\n35\n18 Gake mikpɔ nyuie be miagaƒo adegbe be wotsɔ yewo ɖo atilɔ siwo wolã ɖa la\nteƒe o. Miɖo ŋku edzi be miele vevie le ale si mienye Mawu ƒe ati la ƒe akpa aɖe la ɖeɖe\nko ta, alɔ ko mienye, menye ati la ƒe kee mienye o.\n19 Miagblɔ be, “Wolã alɔ siawo ɖa be woakpɔ teƒe nam. Esia fia be menye ame\ndzadzɛ.”\n20 Kpɔ nyuie. ɖo ŋku edzi be wolã alɔ ma siwo nye Yudatɔwo ɖa, elabena\nwomexɔ Mawu dzi se o, eye miawo miezu alɔwo le miaƒe dzixɔse ɖeɖe ko ta. Migado\nmia ɖokuiwo ɖe dzi o, mibɔbɔ mia ɖokuiwo, mida akpe eye miakpɔ nyuie. 21 Elabena\nne Mawu mekpɔ nublanui na atilɔ gbãtɔwo o la, makpɔ nublanui na miawo hã o. 22\nMide dzesi ale si Mawu nyoa dɔme eye wògahea to hãe. Esẽa asi ɖe ame siwo gbea\ntoɖoɖoe la dzi, ke enyoa dome ne míeyi elɔlɔ̃ kple edzixɔxɔse dzi. Ke ne míelɔ̃e o eye\nmíexɔ edzi se hã o la, alã míawo hã ɖa. 23 Ke ne Yudatɔwo aɖe asi le woƒe dzimaxɔse\nŋu eye woatrɔ ava Mawu gbɔ la, Mawu agaxɔ wo ado ɖe ati la dzi. Ŋusẽ le esi be\nwòawɔe.\n24 Elabena ne Mawu lɔ̃ be yeaxɔ mi ame siwo nɔ adzɔge ke, mienye amiti\ndzodzro aɖe ƒe akpa aɖe tsã eye fifia yeaxɔ mi ado ɖe ye ŋutɔ yeƒe ati nyui dzi, nu si\nmedzɔna edziedzi o la, ɖe miekpɔe be anɔ klalo sãa wu be yeagbugbɔ Yudatɔwo, ame\nsiwo nɔ afi ma tsã la axɔ oa?\nROMATɔWO\n36\nIsrael katã akpɔ ɖeɖe\n25 Nɔvi lɔlɔ̃awo, medi be mianya nyateƒe sia tso Mawu gbɔ, ale be miagado mia\nɖokuiwo ɖe dzi eye miade asi dada me o. Ẽ, eme kɔ be Yudatɔ aɖewo tsi tsitre ɖe\nnyanyui la ŋu azɔ, ke anɔ alea va se ɖe esime mi Trɔ̃subɔla siwo katã lɔ̃ la, miava Kristo\ngbɔ. 26 Ekema Israel blibo la akpɔ ɖeɖe.\nMieɖo ŋku nu si nyagblɔɖilawo gblɔ tso nu sia ŋuti dzia? “Xɔla aɖe ado tso Zion\neye wòatrɔ Yudatɔwo katã ɖa tso mawumavɔmavɔ̃ ɖe sia ɖe ƒomevi gbɔ. 27 ɣemaɣi me\nla, maɖe woƒe nu vɔ̃wo katã ɖa abe ale si medo ŋugbee ene.” 28 Azɔ la Yudatɔ geɖeawo\nnye nyanyui la ƒe futɔwo. Wolé fui. Ke nu sia nye viɖe na miawo, elabena ena Mawu\ntsɔ eƒe nunana na mi Trɔ̃subɔlawo. Ke Mawu galɔ̃a Yudatɔwo kokoko le eƒe ŋugbe si\nwòdo na Abraham, Isak kple Yakɔb la ta. 29 Elabena Mawu magagbugbɔ eƒe nunanawo\nkple eƒe ameyɔyɔ axɔ o, Mawu magbe eƒe ŋugbedodowo dzi wɔwɔ gbeɖe o. 30 Tsã la,\nmienye aglãdzelawo ɖe Mawu ŋu, ke esi Yudatɔwo gbe eƒe nunanawo xɔxɔ la, Mawu ve\nmiawo nu ɖe wo teƒe. 31 Azɔ la, Yudatɔwoe nye aglãdzelawo. Gake gbe ɖeka la,\nwoawo hã akpɔ gome le Mawu ƒe amenuveve si wòkɔ ɖe mia dzi la me. 32 Elabena\nMawu ɖe ŋku ɖa le wo ŋu le woƒe nu vɔ̃ ta ale be yeate ŋu akpɔ nublanui na amewo\nkatã sɔsɔe.\nŊutikɔkɔe woana Mawu\n33 O, Mawu wɔnukɔ aɖe ŋutɔe le mía si. Eƒe nunya kple kesinɔnuwo lolo loo! Míate ŋu\nase eƒe nyametsotsowo kple ɖoɖowo me akpɔ o! 34 Elabena mía dometɔ kae ate ŋu anya\nROMATɔWO\n37\nAƒetɔ la ƒe tame? Ame kae nya nu ale gbegbe be wòate ŋu azu eƒe aɖaŋudela alo\nmɔfiala? 35 Ame kae ate ŋu adɔ Aƒetɔ la ɖa be wòaɖe mɔ amea nawɔ nane? 36 Elabena\nMawu ko gbɔe nu sia nu tsona. Nu sia nu le agbe le eya ko ƒe ŋusẽ ta, eye nu sia nu li\nna eƒe ŋutikɔkɔe. Ŋutikɔkɔe nanye etɔ tegbee!\nVɔsa gbagbewo\n12 Eya ta, nɔvinyewo, le Mawu ƒe nublanuikpɔkpɔ sɔgbɔ la ta, mele ŋusẽ dom mi be\nmiatsɔ miaƒe ŋutilãwo awɔ vɔsa gbagbe si le kɔkɔe eye wòdzea Mawu ŋu esi anye miaƒe\nsubɔsubɔ gbɔgbɔmetɔ. 2 Migazɔ azɔ ɖe xexe sia me ƒe nuɖoanyiwo nu o ke boŋ mitrɔ to\nmiaƒe tamesusuwo ƒe yeyewɔwɔ me ekema miate ŋu anya, akpɔ kakaɖedzi le nu si\nMawu ƒe lɔlɔ̃nu nye la ŋu, eƒe lɔlɔ̃nu si nyo eye wòdze hede blibo.\n3 Le Mawu ƒe amenuveve ƒe nunana si wònam nu la, mele egblɔm na mia\ndometɔ ɖe sia ɖe be: migabu mia ɖokuiwo ame gãwoe wu ale si dze o, ke boŋ mibu\nmia ɖokuiwo ɖokuibɔbɔlawoe le xɔse ƒe dzidzenu si Mawu na mi la nu. 4 Abe ale si\nŋutinu geɖewo le miaƒe ŋutilãwo ŋu eye ŋutinu siawo katã mewɔa dɔ ɖeka o ene la 5\nnenema kee wole Kristo hã ƒe ŋutilã ŋui, eye ŋutinu siawo nye wo nɔewo tɔ, ame sia\name hiã nɔvia.\n6 Mawu na amenuvevenunana mía dometɔ ɖe sia ɖe be wòawɔ nu tɔxɛ aɖe\nnyuie. Eya ta ne Mawu na nunana wò be nàgblɔ nya ɖi la, ekema ele na wò be nàgblɔ\nnya ɖi ɣesiaɣi si nàte ŋui kple zi geɖe ale si wò xɔse asẽ ŋu ale be nàte ŋu axɔ nya tso\nROMATɔWO\n38\nMawu gbɔ. 7 Ne wò nunanae nye be nàsubɔ ame bubuwo la, ekema nàsubɔ wo nyuie.\nNe ènye nufiala la, nàfia nu nyuie. 8 Ne ènye mawunyagblɔla la, ekema ele be nàkpɔ\negbɔ be ŋusẽ le yeƒe mawunya ŋu eye wòkpena ɖe amewo ŋu. Ne Mawu na hotsui wò la\ntsɔe nyo dɔme eye nàkpe ɖe ame bubuwo ŋu. Ne Mawu na dzikpɔkpɔ ƒe nunana wò eye\nwòna be nàkpɔ ame bubuwo ƒe dɔwo dzi la, ele na wò be nàlé fɔ ɖe wò dɔdeasi sia ŋu\nvevie. Ele na ame siwo faa akɔ na konyifalawo be woatsɔ kristotɔwo ƒe dzidzɔ awɔe.\nɖoɖo hena kristotɔwo ƒe agbenɔnɔ\n9 Migalɔ̃ mia nɔewo le ŋkume ko o, ke boŋ milɔ̃ wo tso dzi vavã me ke. Milé fu nu vɔ̃.\nMide nu nyui dzi. 10 Mitsɔ dadaviwo ƒe lɔlɔ̃ lɔ̃ mia nɔewo eye mide bubu mia nɔewo ŋu\nwu miawo ŋutɔ ɖokuiwo. 11 Migagbɔdzɔ le vevidodo me o, ke boŋ mixɔ dzo le gbɔgbɔ\nme eye misubɔ Aƒetɔ la kple dzi blibo.\n12 Mikpɔ dzidzɔ le ɖoɖo siwo katã Mawu le wɔwɔm ɖe mia ŋu la ŋuti. Mido dzi\nle xaxawo me eye mianɔ gbedodoɖa dzi ɣesiaɣi. 13 Ne Mawu viwo ge ɖe hiã me la,\nmiɖe wo tso eme. Mikpe amewo va miaƒe aƒewo me enuenu ne woaɖu nu kpli mi, ne\ndzeƒe hiã wo la, mina wo.\n14 Ne ame aɖe wɔ nu masɔmasɔ aɖe ɖe ŋuwò le wò kristotɔnyenye ta la, mègaƒo\nfi dee o, do gbe ɖa ɖe eta eye nàyrae. 15 Mikpɔ dzidzɔ kple ame siwo le dzidzɔ kpɔm.\nMifa konyi kple ame siwo le konyi fam. 16 Miwɔ dɔ kple mia nɔewo dzidzɔtɔe. Migado\nmia ɖokuiwo ɖe dzi glodzoo o. Migadze agbagba be yewoadze amegãwo ŋu o, ke boŋ\nmide ha kple ame gblɔewo. Migabu be yewonya nu sia nu o.\nROMATɔWO\n39\n17 Migaɖo vɔ̃ vɔ̃ teƒe o. Miwɔ nuwo ale be ame sia ame nate ŋu akpɔe be mienye\nnyateƒetɔwo le goawo katã me. 18 Migawɔ dzre kple ame aɖeke o, ke boŋ minɔ anyi\nkple ame sia ame le ŋutifafa me abe ale si miate ŋui ene.\n19 Xɔ̃nye lɔlɔ̃awo, migabia hlɔ̃ na mia ɖokuiwo o. Migblẽ hlɔ̃biabia ɖe Mawu ƒe\nasime elabena eya ŋutɔe gblɔ be yeabia hlɔ̃ ame siwo dze na hlɔ̃biabia. 20 Le hlɔ̃biabia\nteƒe la, ne dɔ le wò futɔ wum la, na nuɖuɖui. Ne tsikɔ le ewum la, na tsii wòano. Ekema\nàna ŋu nakpee le nu si wòwɔ ɖe ŋuwò la ta. 21 Mègana nu vɔ̃ na u dziwò o, ke boŋ tsɔ\nnu nyui wɔwɔ ɖu nu vɔ̃ dzii.\nToɖoɖo dziɖuɖu\n13 Miɖo to dziɖuɖu la, elabena Mawue nye ame si ɖo dziɖuɖu la anyi. Dziɖuɖu\naɖeke mele afi aɖeke si Mawu ŋutɔ metsɔ ŋusẽ na o. 2 Eya ta ame sia ame si gbe dukɔa\nƒe sewo dzi wɔwɔ la, gbe Mawu ƒe sewo dzi wɔwɔ eye tohehe adze nu sia yome. 3\nElabena kpovitɔ medoa ŋɔdzi na ame siwo le nu nyui wɔm o, ke ame siwo le nu vɔ̃ wɔm\nla, avɔ̃ kpovitɔ ɣesiaɣi. Eya ta ne mèdi be yeanɔ vɔvɔ̃m o la, wɔ seawo dzi kpoo ekema\neme anyo na wò. 4 Mawue ɖo kpovitɔ la ɖa be wòakpe ɖe ŋuwò. Ke ne èle nu vɔ̃ aɖe\nwɔm la, eme kɔ ƒãa be ànɔ vɔvɔ̃m elabena kpovitɔ la ana woahe to na wò. Nu sia tututu\ntae Mawu ɖoe ɖa. 5 Eya ta miwɔ seawo dzi le nu eve siawo ta : gbã, be miagaxɔ tohehe\no, evelia, elabena mienyae xoxo be ele be yewoawɔ seawo dzi.\nROMATɔWO\n40\n6 Midzɔ miaƒe dugawo hã le nu eve siawo ke ta, elabena ele be woaxe fe na\ndziɖuɖudɔwɔlawo ale be woate ŋu anɔ Mawu ƒe dɔ la wɔm, anɔ kpekpem ɖe mia ŋu. 7\nMixe fe na ame sia ame abe ale si wòdzee ene. Mixe miaƒe dugawo kple adzɔwo\ndzidzɔtɔe. Miɖo to miaƒe tatɔwo eye mitsɔ bubu na ame sia ame si dze bubu.\nAmehavilɔlɔ̃\n8 Migana naneke ƒe fe natsi mia ŋu o negbe ame bubuwo lɔlɔ̃ ƒe fe ko. Migaxe ame\nbubuwo lɔlɔ̃ ƒe fe sia vɔ gbeɖe o! Elabena ne mielɔ̃ wo la, miawɔ Mawu ƒe sewo katã\ndzi eye miawɔ nu sia nu si Mawu bia tso mia si. 9 Ne èlɔ̃ hawòvi abe ale si nèlɔ̃ wò ŋutɔ\nɖokuiwò ene la, màdi be yeawɔ nu vevii, abae, awui, alo afi eƒe naneke o. Gawu la,\nmàwɔ nu vɔ̃ kple hawòvi srɔ̃ alo adi nu si nye etɔ alo awɔ nu bubu aɖeke si Se Ewoawo\ngblɔ be menyo o la ɖe eŋu o. Seawo katã ƒe ƒuƒoƒoe nye esia be nàlɔ̃ hawòvi abe ale si\nnèlɔ̃ ɖokuiwo ene. 10 Lɔlɔ̃ naa womedaa vo ɖe ame aɖeke ŋu o. Eya tae wòsɔ ɖe nu\nsiwo katã wòle be míawɔ la dzi. Se ɖeka sia koe miehῖa.\n11 Nu bubu si ta wòle be mianɔ agbe nyui nye be: mienya be ɣeyiɣi boo megali\no. Minyɔ elabena Aƒetɔ la ƒe vava tu aƒe fifia wu ale si míexɔe se tsã. 12 Zã la va yi vɔ,\nŋu le kekem azɔ! Eya ta mina míaɖe asi le vivitimenuwɔwɔwo ŋu eye míado kekeli ƒe\nakpoxɔnuwo. 13 Mina míawɔ nu dzeame, abe ale si nyo le ŋkeke me ene, menye le\naglotuwo kple ahamumuwo, menye le ahasiwɔwɔwo kple hadzedzewo eye menye le\ndzrewɔwɔ kple ŋuʋaʋã me o. 14 Ke boŋ mibia Aƒetɔ Yesu Kristo be wòakpe ɖe mia ŋu\nbe mianɔ agbe abe ale si dze ene. Migakpɔ dzidzɔ le nu vɔ̃ wɔwɔ ŋu o.\nROMATɔWO\n41\nMigadrɔ̃ ʋɔnu mia nɔewo o\n14 Mixɔ nɔvi ɖe sia ɖe si adi be yeage ɖe hamea me la nyuie, ne eƒe xɔse mesẽ ŋu o\nhã. Migahe nya ɖe eŋu le eƒe susu siwo to vovo tso mia tɔwo gbɔ la ŋu le nu si nyo alo\nnu si menyo o la ta o. 2 Le kpɔɖeŋu me, migahe nya kplii be enyo be wòaɖu lã si wotsɔ\nsa vɔe na legbawo loo alo menyo o. Mixɔe se be nu vɔ̃ aɖeke mele nu sia me o, ke ame\nbubuwo ƒe xɔse gbɔdzɔ wu mia tɔ. Woawo bu be menyo o eye woagbe lãɖuɖu kura aɖu\namagbewo ko ɖe lã ma tɔgbi ɖuɖu teƒe. 3 Mele be ame siwo bu be enyo be woaɖu lã ma\ntɔgbi la nado vlo ame siwo mebui nenema o. Ne mienye ame siwo meɖui o la, migaɖe\nvodada na ame siwo aɖui o. Elabena Mawu xɔ wo be woanye ye viwo. 4 Mawu ƒe\nsubɔlawo wonye, menye miawo ƒe subɔlawo wonye o. Mawue wole agbe na, menye\nmiawoe wole agbe na o. Mina Mawu nana woanya ne wo tɔ dzɔ loo alo wo tɔ medzɔ o.\nMawu ate ŋu ana woawɔ nu si wòle be woawɔ.\n5 Ame aɖewo bu be ele be woawɔ kristotɔwo ƒe ŋkekenyuiwo kple ŋkeke tɔxɛwo\nŋudɔ atsɔ asubɔ Mawu, ke ame aɖewo gblɔ be, menyo o eye wònye abunɛnu be woaɖe\nfu na ame ɖokui nenema, elabena ŋkeke sia ŋkeke nye Mawu tɔ. Ele be ame sia ame\nnatso nya siawo tɔgbi me na eɖokui. 6 Ne ŋkeke tɔxɛwo le mia si hena Aƒetɔ la\nsubɔsubɔ la, miele agbagba dzem be yewoade bubu eŋu eye wònye nu nyui aɖe miele\nwɔwɔm. Nenema kee nye ame si ɖu lã si wotsɔ sa vɔe na legbawo, eda akpe na Aƒetɔ la\nɖe eta. Eya hã wɔe nyuie. Ame si madi be yeaɖu lã ma tɔgbi o la hã di be yeadze Aƒetɔ\nla ŋu eye wòle akpe dam. 7 Menye aƒetɔwo míenye na mía ɖokuiwo be míanɔ agbe alo\nROMATɔWO\n42\naku abe ale si míawo ŋutɔwo míatia la ene o. 8 Ne míele agbe o, míeku o, míedzea\nAƒetɔ la yome eye míenye etɔwo le go eveawo dometɔ ɖe sia ɖe me. 9 Nu sia tututu tae\nKristo ku eye wògatsi tsitre ale be yeate ŋu anye míaƒe Aƒetɔ ne míele agbe o, míeku o.\n10 Mèkpɔ mɔ nàɖe vodada na nɔviwò alo nàdo vloe o. ɖo ŋku edzi bena mía\ndometɔ ɖe sia ɖe atsi tsitre ɖe Mawu ƒe ʋɔnudrɔ̃zikpui la ŋgɔ. 11 Elabena woŋlɔe ɖi\nbena Aƒetɔ la gblɔ be, “Esi mele agbe la, ame sia ame adze klo nam eye aɖe sia aɖe aʋu\nnya me na Mawu.” 12 Nyateƒe ame sia ame ana akɔnta tso eɖokui ŋu na Mawu. 13 Eya\nta mègaɖe vodada na nɔviwò azɔ o. Le esia teƒe la, dze agbagba eye nànɔ agbe ale be\nmànye nuɖiaɖia na nɔviwò ne wòakpɔ wò nànɔ nu si eya bu be menyo o la wɔm o.\n14 Le nye ŋutɔ gome la, meka ɖe Aƒetɔ Yesu ƒe ŋusẽ dzi be naneke megblẽ le lã\nsi wotsɔ sa vɔe na legbawo la ɖuɖu ŋu o. Ke ne ame aɖe ya xɔe se be menyo o la,\nekema mele be wòaɖui o elabena menyo le eya gbɔ o. 15 Eye ne nu si nàɖu anye\nnuɖiaɖia na nɔviwò la, mèle nu wɔm le lɔlɔ̃ me, ne èɖui o. Mègana wò nuɖuɖu nagblẽ\nnu le ame si ta Yesu ku ɖo la ŋu o. 16 Mègawɔ nu si ana amewo naɖe vodada na wò o,\ntogbɔ be ènya be nu si yewɔ la nyo hafi hã. 17 Elabena le nuwo katã megbe la, nu si le\nvevie na mí kristotɔwo la, menye nu si míeɖu alo nu si míeno o, ke boŋ be míana\nGbɔgbɔ Kɔkɔe la nana amenuveve, ŋutifafa kple dzidzɔ mí. 18 Ne miena Kristo nye\nAƒetɔ le nu siawo me la, dzi adzɔ Mawu eye ame bubuwo hã akpɔ dzidzɔ. 19 Eya ta\nmina miaƒe taɖodzinu nanye be nusɔsɔe nanɔ hamea me eye miadze agbagaba ado ŋusẽ\nmia nɔewo.\nROMATɔWO\n43\n20 Migana lãkɔ ɖeka nagblẽ Mawu ƒe dɔwɔwɔ me o. Miɖo ŋku edzi be naneke\nmegblẽ le lã ŋu o, ke enye nu vɔ̃ be nàɖui eye wòazu nuɖiaɖia na ame bubu. 21 Nu\nnyuitɔ si nàwɔe nye nàɖe asi le lãɖuɖu alo ahanono alo nu sia nu si wɔwɔ aɖia nɔviwò\nnu alo ana wòawɔ nu vɔ̃ la ŋu. 22 Ànya be nu gbegblẽ aɖeke mele nu si yewɔ la ŋu le\nMawu gɔ̃ hã gbɔ o, ke wɔe na ɖokuiwò ko. Mègaɖe wò nu si nèxɔ se be enyo la fia le\name bubu siwo nu wòaɖia la ŋkume o. Le go sia me la, woayra ame si mewɔ nu vɔ̃ to\nnu si wònya be enyo la wɔwɔ me o. 23 Ke ame sia ame si xɔ se be nu si yedi be yeawɔ\nmenyo o la, mele be wòawɔe o. Ne ewɔe la, ewɔ nu vɔ̃ elabena ebu be menyo o, eya ta\nnua menyo na eya o. Nu sia nu si wòawɔ to nu si wònya be enyo gbɔ la, nye nu vɔ̃.\n15 Ehiã be, mí ame siwo ŋu ŋusẽ le la míatsɔ ame siwo ŋu ŋusẽ mele o la ƒe\ngbɔdzɔgbɔdzɔwo eye míagadze mía ɖokui ŋu o. 2 Mía dome ame sia ame nadze ehavi\nŋu hena ehavi ƒe nyonyo kple tutuɖedzi. 3 Kristo mewɔ nu be yeadze ye ɖokui ŋu o.\nAbe ale si Psalmokpala gblɔe ene la, “Eva be yeakpe fu eye yeaxɔ dzudzu tso ame siwo\ntututu tsi tsitre ɖe Aƒetɔ la ŋu la gbɔ.” 4 Ele be nu siwo woŋlɔ ɖe Ŋɔŋlɔ Kɔkɔe la me\ngbe aɖe gbe ke la nafia dzigbɔɖi mí eye wòade dzi ƒo na mí ale be míanɔ mɔ kpɔm na\nɣeyiɣi si Mawu aɖu nu vɔ̃ kple ku dzi.\n5 Mawu, ame si naa dzigbɔɖi kple tenɔnɔ kpakple dzideƒo ame la, nakpe ɖe mia\nŋu be mianɔ anyi kple mia nɔewo le nɔvilɔlɔ̃ blibo me eye ame sia ame natsɔ Kristo ƒe\nROMATɔWO\n44\nnɔnɔme anɔ agbe ɖe nɔvia ŋu. 6 Ekema mí katã míate ŋu atsɔ gbe ɖeka akafu Aƒetɔ la,\natsɔ ŋutikɔkɔe ana Mawu, míaƒe Aƒetɔ Yesu Kristo Fofo.\nNyanyui la na Trɔ̃subɔlawo\n7 Eya ta mixɔ mia nɔewo nyuie ɖe hame la me abe ale si Kristo ŋutɔ hã xɔ mi ene,\nekema miatsɔ ŋutikɔkɔe ana Mawu. 8 Miɖo ŋku edzi be Yesu Kristo va be yeafia be\nMawu wɔa eƒe ŋugbedodowo dzi eye be yeakpe ɖe Yudatɔwo ŋu. 9 Migaɖo ŋku edzi hã\nbe eva be Trɔ̃subɔlawo hã nakpɔ ɖeɖe eye woatsɔ ŋutikɔkɔe ana Mawu le ale si wòvea\nwo nu la ta. Nu siae Psalmokpala la fia esi wòŋlɔ bena, “Makafu wò le Trɔ̃subɔlawo\ndome eye madzi ha na wò ŋkɔ.”\n10 Le teƒe bubu aɖe la, egagblɔ be, “O, Trɔ̃subɔlawo, mikpɔ dzidzɔ kple\nMawu ƒe amewo, Yudatɔwo.”\n11 Egagblɔ le teƒe bubu hã be, “O, Trɔ̃subɔlawo, mikafu Aƒetɔ la, mina ame sia\name nakafui.”\n12 Nyagblɔɖila Yeseya gblɔ be, “Domenyila aɖe atso Isai ƒe aƒeme eye wòaɖu\nfia ɖe Trɔ̃subɔlawo dzi.”\n13 Eya ta mele gbe dom ɖa ɖe mi Trɔ̃subɔlawo ta be Mawu, ame si naa\nmɔkpɔkpɔ mi la, nana dzidzɔ kple ŋutifafa nayɔ mia me le esi miexɔ edzi se ta. Mele\nROMATɔWO\n45\ngbe dom ɖa be Mawu nakpe ɖe mia ŋu be mɔkpɔkpɔ le Mawu me nagbã go le mia me\nto Gbɔgbɔ Kɔkɔe ƒe ŋusẽ si le mia me la me.\nPaulo ƒe dɔ le Trɔ̃subɔlawo dome\n14 Nɔvinyewo, menya be mienye ame nyanuwo kple ame nyuiwo eye mienya nu siawo\nnyuie ale be miate ŋu afia nu ame bubuwo tso wo katã ŋu. 15 Metsɔ dzideƒo ŋlɔ nya\naɖewo na mi abe ŋkuɖoɖo nu dzi na mi ene to amenuveve si Mawu nam la me 16 be\nmanye Yesu Kristo ƒe dɔtsɔla na Trɔ̃subɔlawo, eye be matsɔ Mawu ƒe nyanyui la vɛ na\nmi Trɔ̃subɔlawo be miazu vɔsa si dze Mawu ŋu si ŋu Gbɔgbɔ Kɔkɔe la kɔ. 17 Eya ta\nmekpɔ mɔ maƒo adegbe vie le nu siwo katã Kristo Yesu wɔ to dzinye la ŋu. 18 Mele be\nmabu akɔnta le ale si wòwɔ ame bubuwo ŋudɔ la ŋu o, ke menya esia be: eto dzinye eye\nwòhe Trɔ̃subɔlawo va Mawu gbɔe. 19 Meɖe wo kple nye gbeƒãɖeɖe kpakple nye agbe\nnyui si menɔ le woƒe ŋkume hekpe ɖe nukunu siwo wowɔ to dzinye abe dzesiwo tso\nMawu gbɔ ene la ŋu. Esiawo katã tso Gbɔgbɔ Kɔkɔe la ƒe ŋusẽ me. Meɖe gbeƒã Kristo\nƒe nyanyui blibo la to mɔ siaa dzi tso keke Yerusalem yi ɖado ɖe Iliriko ke.\n20 Ke enye nye didi vevi be magayi ŋgɔ wu nenema gɔ̃ hã eye maɖe gbeƒã\nnyanyui la le teƒe siwo womese Kristo ŋkɔ le kpɔ haɖe o. Esia dzrom wu be maɖe gbeƒã\nle afi si ame bubu aɖe ɖo hame aɖe anyi ɖo xoxo. 21 Menɔ zɔzɔm ɖe ɖoɖo si ŋu woƒo\nnu le le Ŋɔŋlɔ Kɔkɔea me la nu. Afi siae Yesaya gblɔ le be, “Ame siwo mese Kristo ŋkɔ\nkpɔ haɖe o la, woakpɔ nu eye woase egɔme.” 22 Nu sia tututu tae nyemete ŋu va kpɔ\nmi ɖa kaba o.\nROMATɔWO\n46\n23 Ke mewu nye dɔ la nu le afi sia mlɔeba azɔ eye mele klalo be mava le ƒe geɖe\nsiwo melala la megbe. 24 Mele tame ɖom be mayi Spania. Ne meyina la, matɔ ɖe Roma\neye ne menɔ anyi kpli mi le dzidzɔ me ɣeyiɣi kpui aɖe la, miagate ŋu ado mɔm.\nPaulo wɔ ɖoɖo ɖe Roma yiyi ŋu\n25 Ke hafi mava la, ele be mayi Yerusalem gbã eye matsɔ nunana aɖe ayi na Yudatɔ\nsiwo nye kristotɔwo le afi ma. 26 Elabena kristotɔ siwo le Makedonia kple Akaya la di\nnanewo be yewoaɖo ɖe nɔvi siwo le Yerusalem, ame siwo le ɣeyiɣi sesẽ aɖe ŋutɔ me\ntom. 27 Edzɔ dzi na wo ŋutɔ be woawɔ esia elabena wodze sii be yewoanyi akpedafe gã\naɖe le kristotɔ siwo le Yerusalem la si. Nu ka ta? Elabena nya tso Kristo ŋu va na\nTrɔ̃subɔla siawo tso hame si le Yerusalem la gbɔ. Tso esime woxɔ nyanyui la ƒe\ngbɔgbɔmenunana sia tso afi ma la, wodze sii be nu suetɔ si yewo hã yewoate ŋu awɔ lae\nnye yewoakpe ɖe wo ŋu kple anyigbadzinu aɖewo. 28 Ne metsɔ ga sia na wo eye mewu\ndɔ nyui si wowɔ na wo nɔviwo nu na wo la, mava kpɔ mi ɖa ne mele Spania yim. 29\nMeka ɖe edzi be ne meva la, Aƒetɔ la ana yayra geɖem matsɔ vɛ na mi.\n30 Miado gbe ɖa kplim mahã? Le Aƒetɔ Yesu Kristo ta kple miaƒe lɔlɔ̃ nam si\nGbɔgbɔ Kɔkɔe la tsɔ na mi ta la, mido gbe ɖa vevie ɖe tanye. 31 Mido gbe ɖa be Mawu\nnakpɔ tanye le Yerusalem tso ame siwo menye kristotɔwo o la sime. Mido gbe ɖa hã be\nkristotɔ siwo le afi ma la nalɔ̃ axɔ ga si metsɔ yina na wo. 32 Ekema ne Mawu lɔ̃ la,\nmate ŋu ava mia gbɔ kple dzidzɔ eye míade agbe yeye mía nɔewo me.\n33 Ke azɔ la, mía Mawu, ame si naa ŋutifafa la nanɔ anyi kpli mi katã Amen.\nROMATɔWO\n47\nGbedoname vovovowo\n16 Mele Foibe, mía nɔvinyɔnu, ame si nye subɔla le Kenkrea hame me la kafum na\nmi. 2 Mele biabiam tso mia si be miaxɔe abe ale si dze le Aƒetɔ la me ene, eye le mɔ sia\nmɔ si dze ame kɔkɔewo la nu miakpe ɖe eŋu le nu sia nu si ahiãe la me. Elabena\nekpe ɖe ame geɖewo ŋu le woƒe hiahiãwo me. Ekpe ɖe nye ŋutɔ hã ŋu. 3 Mido gbe na\nPriskila kple Akwila nam. Wonye nye hadɔwɔlawo le Kristo Yesu ƒe dɔ la me. 4 Wotsɔ\nwoƒe agbe de xaxa me ɖe tanye. Menye nye ɖeka koe le akpe dam na wo o. Ame siwo\nkatã le Trɔ̃subɔla siwo zu kristotɔwo ƒe hamewo me la hã le akpe dam na wo.\n5 Mido gbe na ame siwo katã kpea ta hesubɔa Mawu le woƒe aƒewo me la nam.\nMido gbe na xɔ̃nye vevi, Epeneto, hã nam. Eyae nye ame gbãtɔ si zu kristotɔ le Asia. 6\nMido gbe na Maria hã, ame si wɔ dɔ sesῖe hekpe ɖe mía ŋu la, nam. 7 Andronika kple\nYunia hã li, woawoe nye nye ƒometɔ siwo nɔ gaxɔ me kplim. Apostoloawo bua wo eye\nwozu kristotɔ hafi meva zui. Mido gbe na wo nam. 8 Mido gbe na Ampliato, ame si\nmelɔ̃na abe Mawu ŋutɔ viwo dometɔ ɖeka ene 9 kple Urbano, míaƒe hadɔwɔla kpakple\nStakis nam.\n10 Apeles, ame nyui si ŋu Mawu kpɔ ŋudzedze le la hã li. Mido gbe nɛ nam.\nMitsɔ nye gbedoname nyuitɔ na ame siwo le dɔ wɔm le Aristobulo ƒe aƒeme. 11 Medo\ngbe na nye ƒometɔ Herodion kple kluvi siwo nye kristotɔwo le Narkiso ƒe aƒeme, 12\nkple Trifena kpakple Trifosa, ame siwo nye Aƒetɔ la ƒe dɔwɔlawo kple Persis lɔlɔ̃a, ame\nsi wɔ dɔ sesῖe ŋutɔ na Aƒetɔ la. 13 Medo gbe na Rufo, ame si Aƒetɔ la tia be wòanye ye\nROMATɔWO\n48\nŋutɔ tɔ kple dadaa lɔlɔ̃a, ame si kpɔ dzinye abe danye ene. 14 Mido gbe na Asinkrito,\nFlego, Herme, Patroba, Herma kple nɔvi bubu siwo katã le gbɔ. 15 Migblɔ na Filologo,\nYunia, Nereo kple nɔvianyɔnu kple Olimpa kpakple kristotɔ bubu siwo katã le wo gbɔ la\nbe medo gbe na wo. 16 Mitsɔ nugbugbɔ kɔkɔe do gbe na mia nɔewo nam. Hame siwo\nkatã le afi sia la do gbe na mi katã.\n17 Nya ɖeka gale asinye magblɔ hafi awu agbalẽ sia nu. Migade ha kple ame\nsiwo dea mama amewo dome, naa amewo ƒe xɔse trana eye wofiaa nu siwo tsi tre ɖe nu\nsiwo wofia mi tso Kristo ŋuti la o. 18 Nufiala siawo mele dɔ wɔm na míaƒe Aƒetɔ Yesu\nKristo o, ke boŋ woawo ŋutɔ ƒe viɖe ko dim wole. Woƒoa nu nyuie eye woblea susu\nwodzoe tɔwo enuenu. 19 Ke ame sia ame nya be miawo ya la mienye nuteƒewɔlawo. Nu\nsia doa dzidzɔ gã nam. Medi be mianya nu tso nu si nyo la ŋu ɣesiaɣi eye miavo tso nu\nvɔ̃ ɖe sia ɖe me. 20 Esusɔ vie Ŋutifafa ƒe Mawu la nagbã Satana ɖe miaƒe afɔ te\ngudugudu. Míaƒe Aƒetɔ Yesu ƒe yayra nava mia dzi.\n21 Timoteo, nye hadɔwɔla, kple Lukio, Yasom kple Sosipatro, nye ƒometɔwo do\ngbe na mi. 22 Nye Tertio, ame si le agbalẽ sia ŋlɔm na Paulo la, nye hã medo gbe na mi\nabe mia nɔvi kristotɔ ɖeka ene. 23 Gayo be mado gbe na mi. Eya ƒe amedzroe menye\neye hamea kpea ta le afii le eƒe aƒeme. Erasto, ame si nye dugadzikpɔla kple Kuarto,\nnɔvi kristotɔ aɖe, do gbe na mi. 24 Míaƒe Aƒetɔ Yesu Kristo ƒe amenuveve nanɔ anyi\nkpli mi katã.\n25 Azɔ ame si te ŋu ɖo mia gɔme anyi to nye nyanyui kple gbeƒãɖeɖe Yesu\nKristo me esiae nye ɖoɖo si woɣla ɖe mi tso xexeame ƒe gɔmedzedzea me ke. 26 Ke azɔ\nla abe ale si nyagblɔɖilawo gblɔe do ŋgɔ eye abe ale si Mawu mavɔtɔ la de se ene la,\nwole gbeƒã ɖem na dukɔwo katã be woaxɔe ase eye woaɖo to eya amea. 27 Mawu ame\nROMATɔWO si ɖeka koe nye nunyatɔ to Yesu Kristo dzi la, tɔ nanye ŋutikɔkɔe la yi ɖe mavɔmavɔ\nme! Amen.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['1 Corinthiens', '2 janvier 2016 admin Aucun commentaire Bible, épître, ewe, Togo', 'PAULO ƑE AGBALẼ GBÃTƆ SI WÒŊLƆ NA KORINTOTƆWO\nKpɔkplɔyiɖeme:Paulo ɖo kristohame gɔme anyi ɖe Korinto le eƒe mɔzɔzɔ evelia\nme. Korinto nye ƒutadu kple asitasadu gã aɖe si me nu vɔ̃ wɔwɔ\nkple mawusubɔsubɔ ƒomevi vovowo bɔ ɖo. Paulo ŋlɔ agbalẽ sia na\nkristotɔ siwo nɔ Korinto heɖo aɖaŋu na wo tso kristotɔwo ƒe\nagbenɔnɔ ŋu eye wòdo ŋusẽ wo be woalɔ̃ wo nɔewo eye woakpɔ\negbɔ be ɖekawɔwɔ kple nɔvisiléle le yewo dome. Agbalẽ sia nye\nagbalẽ vevi aɖe na kristotɔwo le nu tɔxɛ siwo gbɔna la ta.\na. Nuɖuɖu Kɔkɔe la ŋunyawo\nb. Lɔlɔ̃kafukafu, kple\nd. Kristo ƒe tsitretsiŋunyawo\nEmenyawo 1. Ŋgɔdonya, 1:1-9\n2. Nuxɔxlɔ̃ tso memamawo ŋu, 1:10-4:21\n3. Ðoɖo na Hame la, 5:1-6:20\n4. Paulo ƒe ŋuɖoɖowo na Korintotɔwo ƒe biabia vovovo siwo\nwoŋlɔ ɖo ɖee, 7:1-15:58\n5. Taƒonyawo, 16:1-241 Agbalẽ sia tso nye, Paulo, Yesu Kristo ƒe apostolo, si woyɔ to Mawu ƒe\nlɔlɔ̃nu me la kple nɔvi Sostenes gbɔ 2 na Mawu ƒe hame si le Korinto, ame siwo ŋu\nene. wokɔ le Kristo Yesu me eye woyɔ wo be woanɔ Kɔkɔe la kpakple ame siwo\nkatã le xexeame godoo xɔ mía Aƒetɔ Yesu Kristo ƒe ŋkɔa dzi se abe wo ƒe Aƒetɔ kple\nmía Aƒetɔ ene.\n3 Mawu mía Fofo kple Aƒetɔ Yesu Kristo nayra mi eye wòana be miakpɔ\nŋutifafa le miaƒe dziwo kple tamesusuwo me.\nAkpedada\n4 Mele akpedada dzi ɖaa na Mawu le nunana tɔxɛ siwo wòna mi le esime miezu\nkristotɔ azɔ la ta. 5 Ena be miaƒe agbanɔnɔ de blibo eye nu sia nu su mia si azɔ. Ena\nŋusẽ mi be miate ŋu aƒo nu kple dzideƒo le Yesu Kristo ŋuti eye wòna be miake ɖe\nnu si nye nyateƒe la ŋu azɔ. 6 Nu si megblɔ be Yesu Kristo awɔ na mi la va eme\npɛpɛpɛ abe ale si megblɔe ene. 7 Azɔ la, Mawu ƒe amenuveve manyagblɔ kple eƒe\nyayra su mia si. Le ɣeyiɣi sia me, esime miele mía Aƒetɔ Yesu Kristo ƒe vava zi\nevelia lalam la, Mawu na gbɔgbɔmenunana vovovowo kple ŋusẽ tɔxɛ, si ana be\nmiate ŋu anɔ eƒe lɔlɔ̃nu wɔm la mi. 8 Hekpe ɖe esia ŋu la, Mawu do ŋugbe be, tso\nfifia va se ɖe nuwuwu la, ame aɖeke makpɔ nu vɔ̃ aɖeke le mia ŋu o eye womabu fɔ\nmi le ŋkeke si dzi Aƒetɔ Yesu Kristo agatrɔ ava la dzi o. 9 Kakaɖedzi blibo le asinye\nbe Mawu awɔ esia na mi elabena medana le eƒe ŋugbedodo dzi gbeɖe o. Gawu la\nMawu ŋutɔe yɔ mi be miava zu Yesu Kristo xɔlɔ̃wo.\nMana le Hamea me\n10 Nɔviwo, metsɔ Aƒetɔ Yesu Kristo le Kuku ɖem na mi be miadzɔdzɔ nyahehe\nvivivo le mia nɔewo dome. Mina nusɔsɔ blibo nanɔ mia me ale be mama kukluiwo\nnagava mia dome o. Meɖe kuku na mi be miawɔ ɖeka le susu kple ɖoɖowo wɔwɔ\nme. 11 Nɔvinye lɔlɔ̃tɔwo, mia nɔvi siwo le Aƒetɔ Kloe ƒe aƒeme la dometɔ aɖewo fi\ntofi nam be, nyahehe kple dzre sɔŋ ko dzi miele. 12 Mia dometɔ aɖewo le gbɔgblɔm\nbe, yewo la Paulo yomedzelawo yewonye, bubuwo be Apoloe nye yewoƒe amegã.\nAme aɖewo hã be Petro ƒe amewo yowonye, gawu la ame aɖewo hã be yewo koe\nnye Yesu Kristo yomedzela vavãwo.\n13 Miaƒe nuwɔna sia na wòle dzedzem abe ɖe Kristo ma ɖe akpa vovovowo\nme ene. Ke medi be mabia mi se be, nye Pauloe ku ɖe miaƒe nu vɔ̃wo ta hã? Alo\nwode mawutsi ta na mia dometɔ aɖe le nye ŋkɔ dzia? 14 Edzɔ dzi nam ŋutɔ eye\nmeda akpe na Mawu vevie be Krispo kple Gayo ɖeɖe koe nye ame siwo nye ŋutɔ\nmede mawutsi ta na le mia dome. 15 Eya ta fifia la, ame aɖeke mate ŋu agblɔ be\nmehe nu yeye aɖeke vɛ alo be mele nye ŋutɔ nye ha yeye tɔxɛ aɖe ɖom o.\n16 Ẽ, meɖo ŋku edzi be mede mawutsi ta na Stefano kple eƒe aƒemetɔwo hã.\nLe woawo megbe la, nyemegade mawutsi ta na ame bubu aɖeke kura o. 17 Elabena\nYesu Kristo meɖom ɖa be mava de mawutsi ta na amewo o ke boŋ be magblɔ\nnyanyui la. Ke hã la nye nyagblɔgblɔ la meɖea kpe tututu o elabena ne mele\nmawunya gblɔm la, nyemeɖea ami ɖe nye nyawo o, elabena nyemedi be matɔtɔ ŋusẽ\nblibo si le Yesu ƒe atitsogaŋunya la me kple amegbetɔwo ƒe nunya o.\nKristo Mawu ƒe nunya kple ŋusẽ\n18 Menya nyuie be ne ame siwo le mɔ tram eye wole bubum la se be Yesu ku be\nyeaɖe wo la, aɖi bometsinya na wo. Ke nya sia nye Mawu ƒe ŋusẽ na mí ame siwo\nkpɔ ɖeɖe. 19 Elabena Mawu ŋutɔ gblɔ be, “Magblẽ amegbetɔwo ƒe ɖoɖo siwo katã\nwòwɔ hena ɖeɖekpɔkpɔ la me, ale ke ke nyasa anɔ emaa hã eye maŋe aɖaba aƒu\nwoƒe susuwo keŋ dzi.”\n20 Ekema ale ke wòanɔ na xexemegbalẽnyala gãwo kple nunyala gãwo katã?\nMawu na wo katã wodze abe bometsilawo kple numanyalawo ene. 21 Elabena, to\nnunya me la Mawu wɔe be xexeametɔwo mate ŋu ake ɖe Mawu ŋu gbeɖe to woawo\nŋutɔ ƒe nunya alo ŋusẽ me o. Ke boŋ esi ɣeyiɣia de tututu ko la Mawu ŋutɔ na bena\name siwo katã xɔ eƒe nyanyui, si xexeametɔwo ya buna be enye bometsinya la dzi se\nla, kpɔ ɖeɖe. 22 Yudatɔwo dia nukunu kple dzesiwo, eye Griktɔwo dia\nxexemenunya, 23 ke míawo ya míeɖea gbeƒã Kristo ame si woklã ɖe ati ŋuti, nu si\nnye nukikli na Yudatɔwo kple bometsinya na Helatɔwo, 24 ke hena ame siwo Mawu\nyɔ la, Yudatɔwo kple Griktɔwo siaa la, Kristoe nye Mawu ƒe ŋusẽ kple nunya. 25\nElabena Mawu ƒe bometsinya xɔ asi wu amewo ƒe nunya eye Mawu ƒe\ngbɔdzɔgbɔdzɔ sesẽ wu amewo ƒe ŋusẽ.\n26 Nɔviwo, ne mielé ŋku ɖe mia nɔewo dome la, miakpɔe be mí ame siwo le\nKristo yome la, dometɔ ʋee aɖewo koe nye amegãwo alo ame ŋkutatɔwo. 27 Ke boŋ\nMawu ɖe wòɖoe hetia ame siwo ŋu bubu mele o la be to wo dzi la, yeado ŋukpe\nxexemenunyala gãwo kple amegã siwo ŋu bubu le. 28 Ðoɖo si xexemetɔwo mebu ɖe\nnaneke me o ke boŋ wodo vloe la, eya dzie Mawu to heɖi gbɔ̃ xexemetɔwo ƒe ɖoɖo\ngãwo 29 eye le esia ta ame aɖeke mate ŋu atɔ asi akɔ le Mawu ƒe ŋkume be yenye\nnane o.\n30 Elabena miaƒe agbe tso Mawu ɖeka hɔ̃ gbɔ to Yesu Kristo dzi. Yesue fia\nMawu ƒe ɖoɖo si wòwɔ na mía ɖeɖe la mí. Eya kee wɔ mí míedze Mawu ŋu. Ewɔ mí\nmíezu ame dzadzɛwo kple ame kɔkɔewo, eye wòtsɔ eɖokui na be yeaɖe mí tso nu vɔ̃\n5\nƒe kluvinyenye me. 31 Mawunya ŋutɔ gblɔe be, “Ne ame aɖe di be yeaƒo adegbe la\nekema neƒo adegbe le nu si Mawu wɔ la ɖeɖe ko ŋu.”\nMawu ƒe ɖoɖowo ɖia bometsinu na dzimaxɔsetɔwo\n2 Nɔviwo, esi meva mia gbɔ zi gbãtɔ la nyemegblɔ mawunya na mi kple susu\ndeŋgɔ boo aɖeke o. 2 Elabena meɖoe kplikpaa be nyemagblɔ nya boo aɖeke wu esi\nku ɖe Aƒetɔ Yesu Kristo kple eƒe ku le atitsoga ŋuti la ŋu o. 3 Meva mia gbɔ le\nɖokuibɔbɔ gã aɖe me eye menɔ vɔvɔ̃m henɔ dzodzom nyanyanya. 4 Nyemeɖe ami ɖe\nnye mawunyagbɔgblɔ kura o, ke boŋ Gbɔgbɔ Kɔkɔe la ŋutɔ nɔ menye hedo ŋusẽ nye\nnyawo ale be ame siwo se nyawo la, dze sii be Mawu gbɔe wotso, ke menye\nxexemenunyala aɖeke ƒe nyawo wonye o. 5 Mewɔ esia be miaƒe xɔse nali ke le\nMawu ƒe ŋusẽ me ke menye le amewo ƒe nunya nu o.\n6 Ke ne mele kristotɔ siwo de ŋgɔ le gbɔgbɔ me la dome la, meƒoa nu na wo\nkple nunya tɔxɛ. Ke hã la, nyemewɔa xexe sia me nunya ŋutidɔ o eye nyemegblɔa\nnya siwo ƒomevi asɔ tome na ameŋuta siwo le xexeame, ame siwo le tsɔtsrɔ̃ ge abe\nale si Mawu ɖoe anyi ene o. 7 Nya siwo míegblɔna la tso Mawu ŋutɔ gbɔ, eya ta\nwonye nya siwo gɔmesese blibo li na eye woɖe Mawu ƒe ɖoɖo tɔxɛ si wowɔ be\nyeana míakpɔ dzidzɔ la fia. Togbɔ be wowɔ ɖoɖo sia da ɖi hena míaƒe viɖekpɔkpɔ\nhafi xexeame va dzɔ hã la, enɔ ɣaɣla ɖe mía tɔgbuiwo. 8 Ke nublanuitɔe la, xexe sia\nme ƒe amegãwo mese ɖoɖoa gɔme o. Nenye ɖe wose egɔme la anye ne womeklã\nŊutikɔkɔe ƒe Aƒetɔ la ɖe atitsoga ŋu o.\n6\n9 Esia tututue le Mawu ƒe nya la me be, nu si amegbetɔ aɖeke mekpɔ kple\nŋku o, nu si ame aɖeke mese kpɔ alo nu si ame aɖeke mesusu ɖe tame kpɔ gbeɖe o\nla, eya tututue Mawu dzra ɖo ɖi na ame siwo lɔ̃a Aƒetɔ la. 10 Gake míawo ya\nmíenya nu le nu siawo ŋu elabena Mawu ɖo eƒe Gbɔgbɔ ɖe mí be wòaɖe nu ɣaɣla\nsiawo afia mí eye eƒe Gbɔgbɔ Kɔkɔe la dzroa nu sia nu me tsitotsito heɖea Mawu ƒe\nnu ɣaɣlawo katã fiaa mí. 11 Amegbetɔ aɖeke mate ŋu anya nu si le nɔvia ƒe tame alo\name si ƒomevi tututu ame bubu aɖe nye o, ke amea ŋutɔ koe anya nu si le tame nɛ.\nNenema ke ame aɖeke mate ŋu anya Mawu ƒe susuwo o negbe Mawu ƒe Gbɔgbɔ la\nŋutɔ ko. 12 Le nyateƒe me la, Mawu tsɔ eya ŋutɔ ƒe Gbɔgbɔ na mí be wòaɖe\nMawu ƒe dɔmenyo ƒe nunana gã si nye eƒe yayra kple amenuveve manyagblɔ la afia\nmí. 13 Nya siwo tututu Gbɔgbɔ Kɔkɔe la gblɔ na mí la woawoe míetsɔ ɖe nya me na\nmi le nunana siawo ŋu, ke menye nya siwo dze mía ŋutɔwo ŋue megblɔ na mi o. Ale\nmíeƒoa nu kple Gbɔgbɔ Kɔkɔe la ƒe ŋusẽ be míatsɔ aɖe eƒe nyawo me na mi. 14 Eya\nta ne ame aɖe mexɔ Kristo ƒe Gbɔgbɔ o la mate ŋu ase Mawu ƒe nya siawo gɔme o\neye maxɔ wo dzi ase hã o, elabena Gbɔgbɔ Kɔkɔe la ŋutɔe le nya siawo gblɔm. Nya\nsiawo katã aɖi bometsinya le tome na ame sia tɔgbi elabena ame siwo me Gbɔgbɔ\nKɔkɔe la le la koe ate ŋu ase nya si gblɔm Gbɔgbɔ Kɔkɔe la le la gɔme, ame bubu\naɖeke mate ŋu ase egɔme o. 15 Ke ame si me Gbɔgbɔ la le la, sea, nu sia nu me\ntsitotsito, eye esia ɖea fu na xexeametɔwo, ame siwo me Gbɔgbɔ la mele o, elabena\neya mate ŋu ase nu siawo gɔme o. 16 Wɔna aɖeke mele ame sia tɔgbi ŋu o, elabena\nmenya Aƒetɔ la ƒe susu o eye medzroa nya me kple Mawu kaka wòava yi Mawu yɔ\nge to gbedodoɖa me wòatɔ nɛ o. Gake la enye nukunya be Kristo ƒe ɖoɖowo kple eƒe\nsusuwo ƒa akpa aɖe le mí kristotɔwo me.\n7\nMatsimasti le xɔse me ƒe nuwɔnawo\n3 Nɔvi lɔlɔ̃tɔwo, nyemete ŋu ƒo nu na mi abe ame siwo tsi le Gbɔgbɔ me ene o,\nke boŋ abe vidzĩwo, ame siwo mede ŋgɔ le kristotɔwo ƒe agbenɔnɔ me o eye wogale\nagbe le ŋutilã me abe ame siwo menye kristotɔwo o ene. 2 Le esia ta nyemate ŋu ana\nnuɖuɖu sesẽ mi be miaɖu o, ke boŋ notsi ko mana mi, elabena miaƒe dɔgbowo metsi\natu nuɖuɖu sesẽ o. Va se ɖe fifia hã la, notsi koe wòle be mianɔ nonom. 3 Elabena\nva se ɖe fifi hã la, miegale ko abe ɖeviwo ene le kristotɔwo ƒe agbenɔnɔ me. Nu sia\nnu si dze mia ŋu le miewɔna ke menye ɖe Mawu ƒe didi dzi o. Nu si tututu fia be\nmieganye ɖeviwo ko lae nye ale si miema ɖe hatsotso vovovowo me eye dzre,\nŋuʋaʋã kple liʋiliʋĩlilĩ sɔŋ xɔ aƒe ɖe mia me. Le nyateƒe me la, miaƒe nuwɔnawo dze\nko abe ame siwo menya Aƒetɔ la kura o la tɔ ene. 4 Mikpɔ ɖa, mia dometɔ aɖewo le\ngbɔgblɔm be yewoe nye Paulo ƒe amewo, bubuwo hã be yewoe nye Apolo\nyomedzelawo, ale miema Kristo ƒe ha la ɖe akpa eve me. Ðe miaƒe nuwɔna sia mesɔ\nkple Trɔ̃subɔlawo tɔ oa?\n5 Ke ame ka tututue nye Apolo alo nye Paulo ŋutɔ, be mianɔ dzre wɔm ɖe\nmía ta? Mawu ƒe dɔla maɖinu siwo wòna ŋutete tɔxɛ aɖewo ko míenye eye to míaƒe\ndɔwɔwɔwo me la, miexɔ Mawu dzi se. 6 Dɔ si Mawu de asi nam koe nye be mado\nnuku la ɖe miaƒe dziwo me, eye Apolo hã ƒe dɔe nye be wòade tsi nukuawo. Ke\nMawu ŋutɔe na be nukuawo tsi eye wotse ku le miaƒe dziwo me. 7 Nukudola kple\name si de tsi nukuawo la ƒe dɔ mele vevie abe Mawu, ame si na be nukuawo tsi la tɔ\nene o.\n8\n8 Nye kple Apolo la, dɔ ɖeka ma ke ko wɔm míele. Taɖodzinu ɖeka koe le\nmía si, ke Mawu axe fe na mía dometɔ ɖe sia ɖe le ale si wòdo vevi ɖe eƒe dɔ ŋu la\nnu. 9 Mawu ƒe hadɔwɔlawo ko míenye, ke miawoe nye Mawu ƒe agble kple eƒe xɔ si\nwòtu, menye nye kple Apolo tɔwoe mienye o.\n10 Le eƒe dɔmenyo manyagblɔ ta la, Mawu na xɔtutu ƒe aɖaŋum eye nye hã\nmedze agbagba ɖo gɔme ɖokpe anyi, ke Apoloe va tu xɔa yi edzi. Ele be ame si le\nxɔa tum ɖe gɔmeɖokpea dzi la nakpɔ egbɔ be yetui nyuie. 11 Elabena ame aɖeke\nmate ŋu aɖo gɔmeɖokpe bubu aɖeke anyi si to vovo tso esi li xoxo, si nye Yesu\nKristo la gbɔ o. 12 Gake xɔtunu vovovowo li si woate ŋu atsɔ atu xɔe ɖe\ngɔmeɖokpea dzi. Ame aɖewo tua xɔ kple sika, klosalo alo kpe xɔasi bubuwo, ame\nbubuwo hã tsɔa ati, aɖa alo be gɔ̃ hã tua xɔe. 13 Ke ele be ame sia ame naɖo ŋku\nedzi be, ne Kristo ƒe ʋɔnudrɔ̃ŋkeke la ɖo edzi la, woado xɔtunu vovovoawo kpɔ.\nWoatsɔ dzo ado ame sia ame ƒe dɔwɔna kpɔ, akpɔe ɖa be eƒe dɔ la anɔ te mahã? 14\nAme siwo ƒe dɔ mefia le dzo me o la, axɔ wo ƒe fetu. 15 Ke ne ame aɖe ƒe xɔ fia le\ndzoa me la ekema ebu nu gã aɖe, gake woaɖe eya ŋutɔ abe ame si woɖe le dzobibi\nme ene.\n16 Ðe mienyae bena, Mawu ƒe xɔe mienye eye Mawu ƒe Gbɔgbɔ le mia me\noa? 17 Ne ame aɖe katse, do ŋunyɔ eye wògblẽ Mawu ƒe aƒe sia la, Mawu hã atsrɔ̃\name ma enumake. Elabena, Mawu ƒe aƒe la nye teƒe kɔkɔe si me ɖiƒoƒo aɖeke mele o\neye miawo tututue nye aƒe sia.\n18 Mikpɔ nyuie be miaganɔ mia ɖokuiwo flum o. Ne mia dometɔ aɖe bu be\nyenyaa nu ŋutɔ le amewo ƒe nukpɔkpɔ nu la, ekema ele be wòawɔ eɖokui bometsilae\nhafi ate ŋu anye nunyala vavãtɔ tso dziƒo. 19 Elabena xexe sia me ƒe nunyawo katã\n9\nnye bometsitsi le Mawu ƒe ŋkume. Nu sia tututue woŋlɔ ɖe Hiob ƒe agbalẽ me be,\n“Mawu tre mɔ na amegbetɔ kple eya amegbetɔ ŋutɔ ƒe nunya” 20 Wogagblɔe na mí\nle Psalmowo ƒe agbalẽ hã me be, “Aƒetɔ la nyae be amegbetɔwo ƒe susuwo katã le\nwodzoe abe ɖetifu ko ene.”\n21 Eya ta nɔviwo, miganɔ dadam ɖe mia nɔewo dzi o, elabena Mawu tsɔ nu\nsia nu si hiã mi la na mi xoxo. 22 Etsɔ Paulo, Apolo kple Kefa na mi be woakpe ɖe\nmia ŋu. Mawu gatsɔ xexeame blibo, agbe, ku, egbe ŋkeke kple etsɔ si gbɔna la hã na\nmi. 23 Nu siawo katã nye mia tɔ, eye miawo hã mienye Kristo tɔ eye Kristo hã nye\nMawu tɔ.\nKristo ƒe Apostolowo\n4 Eya ta ele be miakpɔ Apolo kple nye Paulo ŋutɔ abe Kristo ƒe subɔlawo ko\nene. Míaƒe dɔe nye be míaɖe Mawu ƒe nu ɣaɣlawo ɖe go eye to esia me la míahe\nyayra geɖe vɛ na amewo. 2 Nu si le vevie na dɔla enye be, wòakpɔ egbɔ be yewɔ\nye ƒe aƒetɔ ƒe gbe dzi pɛpɛpɛ. 3 Ke ame aɖe abia be, ɖe nye Paulo hã mewɔ dɔ abe\ndɔla nyui enea? Esia menye nya si ɖea fu na nye susu o. Nyemetsɔ ɖeke le nu si\nmiawo alo ame bubu aɖewo buna le nye dɔwɔwɔ ŋu la me o. Azɔ hã nyemeka ɖe\nnye ŋutɔ nye nyametsotso hã dzi le nya sia me o. 4 Togbɔ be nye dzitsinya meɖea fu\nnam o hã la, esia mefia kokoko be mele nye dɔ wɔm abe ale si dze ene o. Mawu\nŋutɔ koe ate ŋu ana nyametsotso le nye dɔwɔna ŋu, be mewɔe nyuie alo nyemewɔe\nnyuie o. 5 Eya ta nɔvinyewo, mikpɔ nyuie be miaganɔ nya me tsom le ame aɖe ƒe\ndɔwɔwɔ ŋuti, hafi Aƒetɔ la nava, be ewɔe nyuie alo mewɔe nyuie o. Ne Aƒetɔa ŋutɔ\n10\nva la, eƒe kekeli gã la aklẽ ɖe ame sia ame dzi gãa ale be nu si mía dometɔ ɖe sia ɖe\nnye tututu le eƒe dzime la adze nyuie. Ale ame sia ame anya taɖodzinu si tututu nɔ\nmía si hafi míenɔa kutri kum ɖe Aƒetɔ ƒe dɔa ŋu. Eye Mawu ŋutɔ ana kafukafu si dze\nla ame sia ame le ɣemaɣi me.\nMigade vovototo amewo me o\n6 Ðe ko metsɔ Apolo kple nye ŋutɔ le kpɔɖeŋu ɖom na mi be maɖe nu si gblɔm\nmele la me na mi nyuie, ale bena miagade vovototo amewo me o. Migado vivi ɖe\nmawudɔwɔla ɖeka hã ŋu wu bubuawo o. 7 Nɔvinyewo, nu ka ta kura, miele mia\nɖokuiwo dom ɖe dzi hlodzoo ale? Nu ka kurae le mia si si menye Mawue na mi o?\nKe ne mielɔ̃ ɖe edzi be nu siwo katã le mia si la nye nunana tso Mawu gbɔ la, ekema\nnu ka tae miele wɔwɔm abe ɖe miede ŋgɔ fũ ŋutɔ eye mia ŋutɔwo ƒe agbagbadzedze\ntae miezu ame alea ene?\n8 Edze nam abe miebuna be yewoƒe asi su gbɔgbɔmenuɖuɖu siwo hiã mi la\nkatã dzi xoxo ene. Miewɔ mia ɖokuiwo abe ame siwo naneke megahiã o, ame siwo\nɖi ƒo le gbɔgbɔ me la ene. Ẽ, miezu abe fia gã hotsuitɔ siwo bɔbɔ nɔ woƒe\nfiazikpuiwo dzi hele mí ame mamlɛawo kpɔm ɖo ɖa ene! Nenye ɖe miezu fiawo\nvavã eye miebɔbɔ nɔ miaƒe fiazikpuiwo dzi la, anye ne enyo ŋutɔ hafi. Elabena\nne ɣeyiɣi sia ɖo la, miakpɔe be míawo hã míabɔbɔ nɔ míaƒe fiazikpuiwo dzi aɖu fia\nkpli mi. 9 Êeaɖewoɣi la edzena nam abe ɖe Mawu wɔ mí apostolowo abe ame\nmamlɛatɔwo ene. Míedzena abe ame siwo wotso kufia na hekplɔ yina wuwu ge la\nene eye míezu nukpɔkpɔ na mawudɔlawo kple amegbetɔwo siaa.\n11\n10 Le Kristo ta la, míezu abe bometsilawo ene, ke miawo mienye kristotɔ\nnunyalawo. Míegbɔdzɔna le ŋutilã me, gake ŋusẽ le miawo ya ŋu. Wobua mi nyuie,\nke míawo la míezu ame ɖigbɔ̃wo ɖeɖe ko. 11 Va sa ɖe fifi laa hã la, dɔ le mía wum,\ntsikɔ hã le mía wum eye míekpɔ awu vuvu tete hã ado be vuvɔ nagawɔ mí o. Eye esi\naƒe aɖeke mele mía si o ta la, wotua asi mí tso afii yi afi mɛ. 12 Míawo ŋutɔwo\nmíetsɔ asi wɔ dɔ kple kutrikuku be míakpɔ mía ɖikuiwo dzii. Míeyraa ame siwo ƒoa\nfi de mí la eye míegbɔa dzi ɖi blewu na míaƒe futɔwo. 13 Ne ame aɖe gblɔ nya vɔ̃ɖi\ntso mía ŋu hã la, míewɔa dzre kplii o. Ke esiawo katã meɖe vi aɖeke o elabena va\nse ɖe fifia hã la amewo mebua mí o. Míele ko abe aɖukpodzinu si ŋu ŋudɔwɔnu\naɖeke kura mele o la ene.\n14 Menye ɖe mele nu siawo ŋlɔm ɖo ɖe mi be ŋu nakpe mi o, ke boŋ be\nmaka mo na mi eye maɖo aɖaŋu na mi abe vinye lɔlɔ̃awo ene. 15 Elabena, togbɔ be\name akpe ewo gɔ̃ hã afia nu mi tso Kristo ŋu hã la, nye koe nye mia fofo. Nyee nye\name si to nyanyui la gbɔgblɔ na mi eye to esia me la mehe mi va Kristo gbɔe. 16\nEya ta mele kuku gã aɖe ɖem na mi bena, miato nye afɔtoƒe, eye miawɔ nu si\nmewɔna la.\n17 Esia tututu tae mele Timoteo ɖom ɖe mi be wòava kpe ɖe mia ŋu. Eya hã\nnye ame siwo mehe va Kristo gbɔ la dometɔ ɖeka eye enye vinye lɔlɔ̃tɔ kple\nnuteƒewɔla vavã le Aƒetɔ la me. Timoteo sia agaɖo ŋku nu siwo katã mefiana le\nhawo katã me la dzi na mi.\n18 Menyae nyuie be, dadagbɔgbɔ yɔ mia dometɔ aɖewo me eye miele\ngbɔgblɔm gɔ̃ hã be nyemate ŋu ava he nya ɖe yewo ŋu o. 19 Ne Aƒetɔ la lɔ̃ la, mava\n12\nmia gbɔ kpuie eye nyemegbɔna be mava nya nu siwo gblɔm dadala siawo le la\nɖeɖeko o, ke boŋ be manya afi si wokpɔ ŋusẽ hã tsoe hafi le nyawo gblɔm.\n20 Mawufiaɖuƒe la me nɔnɔ menye nu kpoloe ƒoƒo wònye o, ke boŋ enye\nagbenɔnɔ le Mawu ƒe ŋusẽ me. 21 Kae adze mia ŋu wu, be mava mia gbɔ kple\nameƒoti loo alo be mava le lɔlɔ̃ kple tufafa me?\nPaulo de se be woanya ahasitɔ la le hamea me\n5 Busunya si dzɔ le mia dome lae nye be, miaƒe hametɔ aɖe xɔ fofoa srɔ̃. Nya\nsia ɖi hoo eye ame sia ame le nu ƒom le eŋu. Nu sia nye busunu ale gbegbe be\nmedzɔna le Trɔ̃subɔlawo gɔ̃ hã dome o.\n2 Ke esi nu sia ƒomevi le edzi yim le mia dome la, ɖe miegale mia ɖokuiwo\nbum be yewode ŋgɔ le gbɔgbɔ mea? Ðe wòle be mialé blanui afa konyi ŋukpetɔe eye\nmiaɖe ame sia le ha la me enumake!\n3 Togbɔ be nyemele mia gbɔ le afi ma o hã la, mebua tame vevie le nu sia\nŋu, eye le Yesu Kristo ƒe ŋkɔ me la meɖo kpe nu si wòle be miawɔ la dzi, abe ɖe\nmele mia dome ene. 4 Miyɔ hame takpekpe gã, eye miaɖe ame sia ɖa le hamea me.\nYesu Kristo ƒe ŋusẽ kple nye gbɔgbɔ anɔ mia dome le takpekpea me. 5 Minya ame\nsia tsɔ de asi na Abosam be wòahe to nɛ vie le ŋutilã me, ale be to esia me la ɖewohĩ\neƒe luʋɔ akpɔ ɖeɖe ne Aƒetɔ Yesu Kristo gatrɔ va.\n6 Enye nublanui ŋutɔ be, togbɔ be nu dziŋɔ sia le edzi yim le mia dome hã la,\nmiegale mia ɖokuiwo bum ame kɔkɔewoe. Mienyae be, “Deku ɖekae gblẽa bubuawo\nkatã oa?” Eye ne mieɖe mɔ be ame ɖeka nawɔ nu vɔ̃ sia ɖe, magblẽ nu le ame\n13\nbubuwo hã ŋu oa? 7 Miɖe ame vɔ̃ɖi sia ɖa le mia dome, bena miaƒe ŋkɔ nagagblẽ o\neye mianɔ dzadzɛ. Miɖo ŋku edzi be, wowu Kristo, ame si nye Mawu ƒe Alẽvi la,\nabe ŋutitotoŋkekenyui ƒe vɔsalẽvi ene na mí. 8 Eya ta mina míaɖu nu, ano nu le\nKristo me bena míatsi nyuie le kristotɔgbenɔnɔ me, eye míaɖe asi le agbe vlo siwo\nmíenɔna tsã la ŋu, adzudzɔ fuléle kple tamesesẽwɔwɔ. Boŋ la, mina be, bubu,\nnyateƒetoto kple nu si le eteƒe la nanye míaƒe gbe sia gbe nuɖuɖu kple nunono.\n9 Le nye agbalẽ si meŋlɔ na mi do ŋgɔ me la, megblɔ na mi be, migade ha\nkple ahasiwɔlawo o. 10 Ke menye Trɔ̃subɔla siwo nye ahasiwɔlawo, ŋubiãlawo,\nfiafitɔwo kple legbasubɔlawo la mewɔnɛ o. Zi ale si miele xexeame ko la, miate ŋu\naɖe mia ɖokuiwo ɖe aga le ame siawo gbɔ o. 11 Nu si mewɔnɛ enye be, migade ha\nkple ame siwo le wo ɖokuiwo yɔm be kristotɔwo, gake woganye ahasiwɔlawo,\nŋubiãlawo, amebalawo, legbasubɔlawo, ahanomunɔwo kple dzrewɔlawo o. Migaɖu\nnu kple ame siawo ƒomevi gɔ̃ hã o. 12 Menye míaƒe dɔ wònye be míadrɔ̃ ʋɔnu ame\nsiwo menye hametɔwo alo kristotɔwo o, gake enye míaƒe dɔdeasi vevi aɖe be míadrɔ̃\nʋɔnu hametɔwo, aka mo eye míahe to na ame siwo le nu vɔ̃ɖi wɔm. 13 Mawu ŋutɔ\nkoe adrɔ̃ ʋɔnu ame siwo mele kristoha la me o. Ke ele be miawo ŋutɔ miakpɔ nya sia\ngbɔ eye miaɖe ame sia ɖa le hamea me kokoko.\nWomakplɔ nɔvi xɔsetɔ ayi dzimaxɔsetɔwo ƒe ʋɔnui o\n6 Nɔvinyewo, nu ka ta, ne masɔmasɔ aɖe dzɔ le mi kristotɔwo dome la, mietsɔa\nnya la yia fia alo dukɔa ƒe ʋɔnudrɔ̃ƒe be Trɔ̃subɔlawo nadrɔ̃ na mi esi wòle be miayi\nkristotɔwo boŋ gbɔ? 2 Ðe mienyae bena, gbe ɖeka la, mí kristotɔwoe aɖu fia ɖe\n14\nxexeame blibo dzi eye míadrɔ̃ ʋɔnu xexeametɔwo o mahã? Nu ka ta miate ŋu adzra\nnya viviwo ɖo le mia nɔewo dome o? 3 Alo mienya be gbe aɖe gbe la, mí\nkristotɔwoe adrɔ̃ ʋɔnu mawudɔla siwo le dziƒo gɔ̃ hã, eye miaxe fe na wo dome ɖe\nsia ɖe abe ale si dze ene oa? Eya ta nɔviwo, ele be miawo ŋutɔ miate ŋu adzra mia\nnɔewo dome ɖo bɔbɔe le anyigba sia dzi. 4 Nu ka ta wòhiã be miatsɔ miaƒe nyawo\nayi na Trɔ̃subɔlawo be woadrɔ̃ na mi? 5 Mele nya siawo gblɔm kple susu be ŋu\nnakpe mi. Ðe miele gbɔgblɔm be le miaƒe ha bliboa me la, ame aɖeke kura meli si si\nsusu le ale be wòate ŋu awɔ nya siawo ŋutidɔ na mi oa? 6 Ke nu ka ta wòle dzɔdzɔm\nle mia dome be Kristo natsɔ nya ɖe nɔvia kristotɔ bubu ŋu le Trɔ̃subɔlawo, ame siwo\nmenya Mawu o la gbɔ? 7 Esi mietsɔ nya ɖe mia nɔewo ŋu le ʋɔnu ɖeɖe dza fia be\nwoɖu mia dzi xoxo. Nu ka wɔ miaɖe mɔ be woada vo ɖe mia ŋu boŋ o? Nu ka ta\nmiaɖe mɔ be woaba mi boŋ o? 8 Ewɔ nublanui ŋutɔ be miawo boŋue le nu vlowo\nwɔm. Miele amebaba dzi ɣesiaɣi eye esi gavlo wue nye be miewɔa nu siawo ɖe mia\nnɔvi kristotɔwo kekeake hã ŋu.\nAgbe vlo nɔlawo manyi mawufiaɖuƒe ƒe dome o\n9 Ðe mienyae be ame vɔ̃ɖiwo manyi mawufiaɖuƒe la ƒe dome oa? Migana woable mi\no. Ahasiwɔlawo kple Trɔ̃subɔlawo, matrewɔlawo kpakple ŋutsu siwo dɔna kple ŋutsu\nbubuwo, 10 fiafitɔwo kple ŋubiãlawo kple ahamulawo, ameŋunyagblɔlawo kple\namebalawo la, womanyi mawufiaɖuƒe la ƒe dome o. 11 Tsã la, mia dometɔ aɖewo ƒe\nagbenɔnɔ sɔ pɛpɛpɛ kple ame baɖa siawo tɔ. Ke fifia la, woklɔ miaƒe nu vɔ̃wo katã\nɖa le mia ŋu, eye le nu si Aƒetɔ Yesu Kristo kple Mawu ƒe Gbɔgbɔ la wɔ na mi ta la,\nMawu xɔ mi miezu eƒe ame tɔxɛwo. 12 Mia dometɔ aɖewo le gbɔgblɔm be, mɔɖeɖe\n15\nli be yewoate ŋu awɔ nu sia nu faa, ne Aƒetɔ Yesu mede se tɔxɛ aɖeke ɖe wo nu o.\nEsia anya nɔ eme alea, gake menye nu sia nu wɔwɔe nyona na ame o. Ame ate ŋu\nawɔ nu sia nu faa ne mɔɖeɖe li, gake menyo be ame nazu kluvi na naneke kura o.\n13 Ele eme be Mawu wɔ ƒodo na mí be míaɖu nu, gake menye esia tae wòle\nbe ame naɖu nutsu o. Le nyateƒe me la, miganɔ bubum be nuɖuɖu le vevie akpa o,\nelabena gbe ɖeka la, Mawu le nuɖuɖu kple míaƒe ƒodowo siaa ɖe ge ɖa. Medi be\nmianya nyuie hã be, ahasiwɔwɔ menyo le mɔ aɖeke nu o. Menye esia tae wowɔ\nmíaƒe ŋutilã sia ɖo o, ke boŋ ɖe wowɔe na Aƒetɔ la, eye enye Aƒetɔ la ƒe didi vevie\nbe ye ŋutɔ yeava nɔ miaƒe ŋutilãwo me. 14 Gbe ɖeka la Mawu afɔ miaƒe ŋutilã ɖe\ntsitre tso ame kukuwo dome, abe ale si tututu wòfɔ Aƒetɔ Yesu Kristo ɖe tsitre tso\name kukuwo dome ene. 15 Alo mienye be miaƒe ŋutilãwo nye Aƒetɔ Yesu Kristo ƒe\nŋutilã ƒe akpa vovovowo oa? Ne ele alea la, ekema ɖe wònyo be miatsɔ Kristo ƒe\nŋutilã ade ha kple gbolowoa? Gbeɖe, mele be wòanɔ alea o!\n16 Ðe mienyae be ame si de ha kple gbolo aɖe la zu ŋutilã ɖeka kplii oa?\nElabena wogblɔe be, “Wo ame evea woazu ŋutilã ɖeka.” 17 Ke ame si tsɔ eɖokui lé\nɖe Aƒetɔ la ŋu la, eya kplii wozu ɖeka le gbɔgbɔ me.\n18 Le esia ta mele gbe tem ɖe edzi na mi be miadzudzɔ ahasiwɔwɔ. Elabena\nahasiwɔwɔ nye nu vɔ̃ si ƒoa ɖi ame ƒe ŋutilã. Eya ta ne miewɔ nu vɔ̃ sia la, miawo\nŋutɔwo koe akpe fu. 19 Nu ka tae va se ɖe fifia hã la mienya kpɔ be miaƒe ŋutilã nye\nGbɔgbɔ Kɔkɔe si Mawu na mi la ƒe nɔƒe eye wòle mia me ɣesiaɣi o mahã? Miawo\nŋutɔ ƒe ŋutilãwo menye mia tɔ o. 20 Elabena Mawu ƒle mi ho gã aɖe. Eya ta, miwɔ\nmiaƒe ŋutilã ƒe akpa sia akpa ŋutidɔ hena Mawu ƒe dodoɖedzi kple kafukafu elabena\netɔwoe mienye.\n16\nNya tso srɔ̃ɖeɖe ŋu\n7 Nya siwo miebiam le agbalẽ si mieŋlɔ ɖo ɖem me la ƒe ŋuɖoɖo enye be, ne\nŋutsu aɖe meɖe srɔ̃ o la, megblẽ naneke o. 2 Gake, zi geɖe, le ahasiwɔwɔ ta la, enyo\nbe ame naɖe srɔ̃, ŋutsu ɖe sia ɖe kple etɔ, nenema kee nye nyɔnu ɖe sia ɖe hã, ale be\name aɖeke nagawɔ nu vɔ̃ o.\n3 Ele na srɔ̃ŋutsu be wòakpɔ egbɔ be yemegblẽ ye srɔ̃ ɖi le go aɖeke me o\neye srɔ̃nyɔnu hã nawɔ nenema pɛpɛpɛ. 4 Ne nyɔnu ɖe srɔ̃ ko la, ekema megakpɔ\nŋusẽ ɖe eƒe ŋutilã dzi o, ke boŋ srɔ̃a hã kpɔ ŋusẽ ɖe edzi eye nenema ke srɔ̃nyɔnu hã\nkpɔ ŋusẽ ɖe ŋutsua ƒe ŋutilã dzi, ale ŋutsua mate ŋu awɔ nu si dze eya ŋutɔ ɖeɖe ko\nŋu o.\n5 Eya ta srɔ̃tɔwo nakpɔ egbɔ be yewomegblẽ yewo nɔewo ɖi o, negbe wo\name eve la wowɔ ɖoɖo tɔxɛ be yewoakpɔ ɣeyiɣi ado gbe ɖa. Emegbe la mite kpe be\nSatana nagate mi akpɔ le ɖokuidzimaɖumaɖu ta o. 6 Mele esia gblɔm abe mɔnana\nene ke menye abe sedede ene o. 7 Anye nye didi be ŋutsuwo katã nanɔ abe nye ene.\nGake ŋutsu ɖe sia ɖe kple nunana si wòxɔ tso Mawu gbɔ, ame ɖeka xɔ nunana sia\neye ame bubu xɔ nunana kemee. 8 Eya ta magblɔ na trewo kple ahosiwo be woanɔ\nanyi srɔ̃maɖemaɖee abe nye ŋutɔ ene. 9 Gake, ne ame aɖe mate ŋu aɖu eɖokui dzi o\nla, ekema neɖe srɔ̃ elabena enyo be woaɖe srɔ̃ wu be woayɔ fũu kple fieŋufieŋu. 10\nKe mele se sia dem na srɔ̃tɔwo, menye nyee le sea dem o, ke boŋ Aƒetɔ lae be,\nsrɔ̃nyɔnu mekpɔ mɔ agbe srɔ̃ŋutsua o. 11 Ke ne egbee la, ele nɛ be wòanɔ tre alo\nwòatrɔ ayi aɖawɔ ɖeka kple srɔ̃ŋutsua. Nenema ke srɔ̃ŋutsu hã mekpɔ mɔ agbe\nsrɔ̃nyɔnua o.\n17\n12 Azɔ nye ŋutɔ medi be maɖo aɖaŋu aɖe na mi, esia menye Aƒetɔ la ƒe\nsedede o, gake edze nam abe enyo ene. Eyae nye be, ne kristotɔ aɖe srɔ̃nyɔnu menye\nkristotɔ o, gake nyɔnua lɔ̃ be yeanɔ egbɔ la, ŋutsua megaɖe asi le eŋu o. 13 Nenema\nke, ne nyɔnu kristotɔ aɖe srɔ̃ŋutsu menye kristotɔ o gake wòlɔ̃ be nyɔnua nanɔ ye\ngbɔ la nyɔnua hã megagbee o. 14 Elabena srɔ̃ŋutsu si mexɔ se o la ŋuti kɔ le\nsrɔ̃nyɔnua ta eye nenema ke srɔ̃nyɔnu si mexɔ se o la hã ŋuti kɔ le srɔ̃ŋutsua ta.\nNemenye nenema o la mia viwo anye nu makɔmakɔwo, gake esi wòle alea ta la, wo\nŋuti kɔ. 15 Ke ne srɔ̃tɔ si mexɔ se o la dzo la, neyi fãa. Elabena sea aɖeke mebla\nsrɔ̃ŋutsu alo srɔ̃nyɔnu si xɔse la le nya sia me o, Mawu yɔ mí be míanɔ anyi le\nŋutifafa me. 16 Srɔ̃nyɔnu, ale ke nèwɔ nya be àte ŋu aɖe srɔ̃wò ŋutsu? Alo wò\nsrɔ̃ŋutsu, ale ke nèwɔ nya be àte ŋu aɖe srɔ̃wò nyɔnu?\n17 Le esiawo katã wɔwɔ me la, ame sia ame nakpɔ egbɔ be yewɔ ɖe Mawu ƒe\nɖoɖo dzi le srɔ̃ɖeɖe me loo alo le trenɔnɔ me eye nu sia nu si Mawu na ame aɖe la,\nwòaxɔe kple dzi faa. Hamewo katã nawɔ ɖe sedede vevi siawo dzi.\n18 Le kpɔɖeŋu me, ne wotso aʋa na ŋutsu aɖe le Yudatɔwo ƒe kɔnu nu hafi\nwòtrɔ zu kristotɔ la, amea megatsi dzi le eŋu kura o. Nenema ke ne wometso aʋa na\name aɖe hã o la, eya hã megatsi dzi be ele be yeatso aʋa kokoko o.\n19 Elabena kɔnu sia wɔwɔ mele vevie kura le kristotɔgbenɔnɔ me o. Nu si le\nvevie enye be kristotɔ nakpɔ egbɔ be yele Mawu ƒe sewo dzi wɔm eye be Mawu\nnakpɔ ŋudzedze le ye ŋu ɣesiaɣi. 20 Ame sia ame nanɔ nɔnɔme si me wònɔ hafi\nMawu yɔe, ne enye aʋatsotso alo aʋamatsomatsotɔ. 21 Ne ènye kluvi hafi zu kristotɔ\nla, mègana wòaɖe fu na wò o. Gake ne èkpɔ mɔnu be nazu ablɔɖevi la, mègana\nwòato ŋuwò o. 22 Kluvi si trɔ zu kristotɔ la zu Kristo ƒe agblɔɖevi eye wòvo tso nu\n18\nvɔ̃ ƒe asi sesẽ la te. Ke ne ènye ablɔɖevi hafi zu kristotɔ la, nyae be yezu Kristo ƒe\nkluvi azɔ. 23 Yesu Kristo ƒle mi eye wòxe fe ɖe mia ta keŋkeŋ eya ta miezu etɔ eye\nle esia ta migawɔ mia ɖokuiwo abe kluviwo ene na amegbetɔwo kple xexe sia me\nnuwo o. 24 Eya ta nɔvi lɔlɔ̃tɔwo, ale si ame sia ame nɔ hafi zu kristotɔ ko la, nenɔ\nnenema elabena azɔ la Aƒetɔ la li kplii eye wòakpe ɖe eŋu le nu sia nu me.\n25 Azɔ maɖo miaƒe biabia evelia ŋu na mi. Miele biabiam be, nu ka yewoawɔ\nkple ɖetugbi siwo meɖe srɔ̃ haɖe o la hã? Ðe woaɖe mɔ na wo be woaɖe srɔ̃ faa hã?\nLe nyateƒe me la, nyemexɔ sedede tɔxɛ aɖeke tso Aƒetɔ la gbɔ le nya sia ŋu o. Ke\nMawu ŋutɔ na susum be mawɔ eŋutidɔ eya ta magblɔ nu si nye ŋutɔ mebu le nya sia\nŋu la na mi.\n26 Eyae nye be, le fukpekpe geɖe si le mí kristotɔwo dzi vam le egbe\nŋkekewo me ta la, anyo be ame sia ame nanɔ anyi be ale si wole fifia ene. 27 Ne èɖe\nsrɔ̃ la mègagbee o. Ne meɖe srɔ̃ haɖe o la megaɖe o. 28 Ke ne èɖe srɔ̃ la mèwɔ nu\nvɔ̃ o, eye ne ɖetugbivi dza ɖe srɔ̃ la, mewɔ nu vɔ̃ o. Gake ame siwo ɖe srɔ̃, woaɖo go\nfuɖename geɖewo le agbe sia me, nukpekpeame siawo mee medi be maɖe mi tsoe.\n29 Nɔviwo nu si gblɔm mele lae nye be, Êeyiɣi la le kpuie. Eya ta tso azɔ dzi\nla, ame siwo si srɔ̃ le la, nanɔ agbe abe srɔ̃ ɖe mele wosi o ene.\n30 Ame siwo le nu xam la nanɔ abe ɖee womele nu xam o ene,\ndzidzɔkpɔlawo abe ɖe womele dzidzɔ kpɔm o ene eye ame siwo ƒle nuwo kɔ ɖi la\nabe nuawo menye wotɔ o ene. 31 Nenema ke ame siwo wɔ xexe sia me nuwo ŋuti dɔ\nabe ɖe wometsɔ ɖeka le xexemenuwo me o ene. Elabena xexe sia me abe ale si wòle\nfifia ene la nu ava yi kpuie.\n19\n32 Migatsi dzi ɖe naneke ŋu o. Ne srɔ̃ mele ŋutsu aɖe si o la, ekema ekpɔa\nvovo ɖe Aƒetɔ ƒe dɔ ŋu nyuie, eye wòdina ɣesiaɣi be yeƒe agbe nadze Aƒetɔ ŋu. 33\nKe srɔ̃tɔ ya mate ŋu awɔ alea o, elabena agbe sia me ƒe hloloetsotso xɔa eƒe ɣeyiɣi,\neye eƒe didi koe nye be yeadze ye srɔ̃ ŋu ɣesiaɣi. 24 Ale eƒe dzi ƒe didiwo ma ɖe\nakpa gã eve me. Alea ke wònɔna na ɖetugbi si le atsuƒe hã. Eƒe susu katã nɔa srɔ̃a,\nviawo kple aƒemedɔwo ŋu ɣesiaɣi ale vovo menɔa eŋu kura na Mawu ƒe dɔ o. Ke\nnyɔnu si mele atsuƒe o la ƒe didi katã koe nye be yeawɔ dɔ na Aƒetɔ ɣesiaɣi.\n35 Menye ɖe mele nya siawo gblɔm be maɖe dzi le mia ƒo le srɔ̃ɖeɖe ŋu o, ke\nboŋ be makpe ɖe mia ŋu. Medi be miadze agbagba awɔ nu sia nu si ana be miate ŋu\nasubɔ Mawu nyuie la eye miagaɖe mɔ na nu kukluiwo be woaxe mɔ na mi o.\n36 Ne mia dometɔ aɖe kpɔe be trenɔnɔ menyo na ye o, elabena yemetea ŋu\nɖua ye ɖokui dzi nyuie o la, ekema enyo be wòaɖe srɔ̃. Esia menye nu vɔ̃ o. 37 Gake\nne ame aɖe ya, tea ŋu ɖua eɖokui dzi nyuie eye le esia ta wòɖoe be yemaɖe srɔ̃ o la,\newɔe nyuie. 38 Eya ta nɔviwo, minyae be, ne ame aɖe ɖe srɔ̃ la, mewɔ nu gbegblẽ o\neye ne ame bubu hã meɖe srɔ̃ o la, etɔ kura ganyo wu.\n39 Srɔ̃nyɔnu kple srɔ̃ŋutsu le ɖeka zi ale si wole agbe. Ke ne ŋutsua ku la\nekema nyɔnua kpɔ mɔ aɖe ŋutsu bubu le Aƒetɔ la ƒe ɖoɖo nu. 40 Ke le nye nukpɔkpɔ\nnu la, meka ɖe edzi be ne nyɔnu ahosia megaɖe srɔ̃ bubu kura o la, anyo nɛ wu.\nMeka ɖe edzi be Mawu ƒe Gbɔgbɔe le aɖaŋu sia ɖom na mi to dzinye.\nNu siwo wotsɔ sa vɔe na trɔ̃wo ɖuɖu\n20\n8 Miaƒe biabia bubu hã ku ɖe nuɖuɖu siwo woɖa hena trɔ̃wo kple legbawo\nla ɖuɖu ŋu. Mia dometɔ ɖe sia ɖe le gbɔgblɔm be yeƒe susu le nya sia ŋue nye\nnyuitɔ. Miɖo ŋku edzi be nu si le vevie na hamea tutuɖo lae nye lɔlɔ̃ ke\nmenye ɖokuidodoɖedzi be menye esia kple ekemɛ o. 2 Ne ame aɖe susu be yenya nu\nsia nu la, eƒe numanyamanya boŋ ɖem fia wòle nublanuitɔe. 3 Ame si lɔ̃a Mawu le\nanukware me la, eyae Mawu naa nunya vavãe.\n4 Mina míatrɔ ɖe nya la gbɔ azɔ. Eyae nye enyo be kristotɔ naɖu nuɖuɖu si\nwoɖa hena trɔ̃wo kple legbawo loo alo menyo be wòaɖui oa? Mí katã míenyae kɔtee\nbe Mawu gbagbe ɖeka pɛ koe li. Legbawo la, menye mawu wonye o. 5 Gake ame\naɖewo ya xɔe se be mawu bubuwo hã gale dziƒo kple anyigba dzi fũ. 6 Ke míawo ya\nmíenyae be Mawu Fofo ɖeka koe li, ame si wɔ xexeame eye wòwɔ mí míenye\nviawo. Míenyae hã be Aƒetɔ ɖeka koe li si nye Yesu Kristo ame si wɔ nu sia nu le\nxexeame eye wòna agbe mí. 7 Ke nublanuitɔe la, kristotɔ aɖewo menya esia o.\nWobuna be legbawo hã nye nu gbagbewo eye woxɔe se be mawu gbagbewoe wotsɔa\nnuɖuɖu sia nana abe vɔse ene. Eya ta ne kristotɔ siawo ɖu legbawo ƒe vɔsanuɖuɖu la,\neɖea fu na woƒe dzitsinya vevie. 8 Nɔviwo, minyae nyuie be Mawu ya metsɔ ɖeke le\neme ne mieɖu nuɖuɖu sia tɔgbi loo alo mieɖui o. Ame si ɖui kple ame si meɖui o la\nkatã sɔ le Mawu ƒe ŋkume: ɖeke menyo wu nɔvia o. 9 Ke ne ame aɖe kpɔ be ne\nyeɖu nuɖuɖu sia tɔgbi la, anye nuɖiaɖia na kristotɔ bubu si ƒe dzixɔse meli ke nyuie\no eye wòana ame sia nawɔ nu vɔ̃ la, ekema anyo be megaɖui o.\n10 Nu si adzɔ enye be ne, kristotɔ aɖe si ƒe dzitsinya gblɔ nɛ be menyo be\nwòaɖu trɔ̃wo ƒe vɔsanuɖuɖu o, ke ame sia va kpɔ wò kristotɔ bubu nèbɔbɔ nɔ trɔ̃xɔ\n21\nme le nu ɖum la, ana be eya hã nate kpɔ be yeaɖui. Ke ne eɖui la eƒe dzitsinya aɖe\nfu nɛ vevie eye wòagbɔdzɔ le eƒe dzixɔse me. 11 Ale wò ame si tsi le gbɔgbɔ me\nla, ƒe nuwɔna azu nuɖiaɖia gã aɖe na ame bubu si hã ta Yesu ku ɖo ke wònye vidzĩ\nle gbɔgbɔ me. 12 Enye nu vɔ̃ wɔwɔ ɖe Kristo ŋu be wò nuwɔna naɖe dziƒo na ame\nbubu be wòawɔ nu si tsi treɖe eƒe dzitsinya ŋu. 13 Eya ta, ne to trɔ̃wo ƒe\nvɔsadanuɖuɖu me, mana nɔvinye kristotɔ aɖe nazu nu vɔ̃ wɔla la, ekema nyemagaɖu\nnuɖuɖu sia tɔgbi gbeɖe o, elabena nyemedi be mana nɔvinye nawɔ nu vɔ̃ o.\nPaulo ʋli eƒe apostolonyenye ta\n9 Ðee nyemevo oa? Menye apostoloe menye oa? Ðe nyemekpɔ Yesu míaƒe\nAƒetɔ la oa? Ðe menye miawoe nye nye dɔ si mewɔ na Aƒetɔ la ƒe metsonu oa? 2 Ne\name bubuwo mebum ɖe apostolowo me o hã la, miawo ya mienyae be apostoloe\nmenye elabena dzinyee mieto hafi zu kristotɔwo fifia. 3 Esia koe nye nya si le asinye\nna ame siwo nɔa ɖi kem kplim la.\n4 Ale ke bum miele le ŋutinye? Ðe mɔɖeɖe meli be mava dze mia gbɔ abe\napostolo bubuawo ene le nye mɔzɔzɔwo me oa? 5 Ne ɖe srɔ̃ le asinye eye eya hã nye\nkristotɔ la, ɖenyemate ŋu akplɔe ɖe asi le nye mɔzɔzɔwo me abe ale si apostolo\nbubuawo, Yesu nɔviawo kple Kefa hã wɔna ene oa? 6 Alo miesusu be nye kple\nBanabas koe anɔ fu kpem anɔ dɔ wɔm be míakpɔ mía ɖokuiwo dzi, le esime miawo\nmiele ame bubuawo dzi kpɔm nyuie ɣesiaɣi? 7 Miese kpɔ be asrafo si le aʋagbedzi\nla kpɔ eya ŋutɔ ɖokui dzi le aʋagbedzi kpɔa? Alo miese kpɔ be agbledela mekpɔ mɔ\naɖu eya ŋutɔ ƒe agblemenukuwo oa? Alo lãnyila kae mekpɔ mɔ ano nyinotsi si wòfia\n22\ntso eƒe lã ƒe nowo me la ƒe ɖe o? 8 Menye amegbetɔwo ƒe susu ko gblɔm mele o,\nMawu ƒe se gɔ̃ hã ɖo kpe nu siawo dzi pɛpɛpɛ. 9 Elabena woŋlɔe ɖe Mose ƒe\nsegbalẽa me be, “Megabla nu na nyitsu ne ele mɔlu tugum o.” Nyitsuwo ŋue Mawu\ntsi dzi ɖoa? 10 Ðe menye míawo tae wògblɔ nya sia ɖo oa? Ẽ, míawo tae, elabena\nMawu di be yeafia be ele be woaxe fe na ame siwo le eƒe dɔ vovovowo wɔm, eye\name siwo dome wole dɔ aɖe wɔm le la, woe adzɔ ga axe fe na dɔwɔla la. Ele be\napavi siwo ŋlɔ agble me eye wodo nukuawo la nakpɔ gome nenye be\nagblemenukuawo va tsi. 11 Míedo gbɔgbɔmenuku nyuiwo ɖe mia ƒe dziwo me. Eya\nta ne míebia nuɖuɖu kple avɔtata tso mia gbɔ la, megblẽ kura o. 12 Miewɔnɛ abe ale\nsi wòdze ene na nyagblɔla bubuawo. Ke míawo la, togbɔ be ele be miakpɔ mía dzi\nhã la, míebia naneke mi kpɔ gbeɖe o. Ke boŋ míawo ŋutɔ míekpɔa mía ɖokuiwo\ndzi ɣesiaɣi. Míelĩ fe ame aɖeke kpɔ o, elabena míele vɔvɔ̃m be ne míewɔ alea la, dzi\naɖe le mia ƒo eye miagbɔdzɔ le Yesu Kristo ƒe nya si míetsɔ vɛ na mi la ŋuti.\n13 Nɔviwo, ɖe mienyae be Mawu ŋutɔ ɖe mɔ na ame siwo nɔ dɔ wɔm le\ngbedoxɔ la me be woatsɔ nunana siwo amewo tsɔ vɛ na Mawu la ƒe ɖe awɔ wo\nŋutidɔ faa oa? Ame siwo hã wɔa dɔ le Mawu ƒe vɔsamlekpui la ŋu la ɖua nuɖuɖu\nsiwo amewo tsɔ vɛ be yewoatsɔ sa vɔe na Mawu la ƒe ɖe faa. 14 Nenema ke Mawu\nde se be ame siwo dome wole mawudɔwɔm le la nakpɔ mawunyagblɔla la dzi. 15\nGake nyemebia pesewa ɖeka hã tso mia gbɔ kpɔ o. Menye ɖe mele esia gblɔ be\nmiabu be ɖe medi be miaɖo ga ɖem azɔ o. Le nyateƒe me, ne dɔ wum meku la enyo\nwu be maxɔ ga le mia si eye mabu dzidzedze gã si mekpɔna ne megblɔ mawunya na\nmi faa. 16 Elabena nyemedze na kafukafu tɔxɛ aɖeke le nye mawunyagbɔgblɔ ta o.\n23\nEle nam kokoko be manɔ egbɔgblɔ dzi ɣesiaɣi madzudzɔmadzudzɔe. Ne mekatsa\ndzudzɔ la baba nam!\n17 Nenye nye ŋutɔ nye lɔlɔ̃nue metsɔ le dɔa wɔm la, ekema maxɔ nunana tɔxɛ\ntso Aƒetɔ la gbɔ. Gake mele eme alea o, ke boŋ Mawu ŋutɔe tiam tsɔ dɔ xɔasi sia de\nasi nam, eya ta nyemate ŋu agbe o. 18 Le esia ta la, nye fetu ko enye dzidzɔ tɔxɛ si\nyɔa menye ne megblɔ mawunya na amewo faa, naneke maxɔmaxɔe.\n19 Viɖe tɔxɛ aɖe le esia me eye eyae nye bena, ame aɖeke mate ŋu azi dzinye\nle mɔ aɖeke nu o, elabena ame aɖeke kura mele fe xem nam o. Gake melɔ̃ faa be\nmabɔbɔ ɖokuinye na ame sia ame ƒomevi ale be to esia me la mate ŋu akplɔe va\nYesu Kristo gbɔ. 20 Ne mele Yudatɔwo dome la, mewɔa nu sia nu abe Yudatɔ ene\nale be woalɔ̃ aɖo to nyanyui si gblɔm mele na wo la. Ne mele Helatɔ siwo lé\nYudatɔwo ƒe kɔnuwo kple sewo me ɖe asi hã gbɔ la, nyemehea nya ɖe wo ŋu kura o\ntogbɔ be nyemelɔ̃ ɖe nu sia nu si wowɔna la dzi hafi o, elabena medi be makpe ɖe\nwo ŋu boŋ. 21 Ne mele trɔsubɔla tsiɖitsiɖiwo dome la, medzea agbagba sea woƒe\nnuwɔnawo gɔme negbe ɖe ko nyemedana le kristotɔwo ƒe sewo dzi o. To esia me la\nwoxɔa dzinye sena ale be mekpɔa mɔ kpena ɖe woawo hã ŋu.\n22 Ne mele ame siwo ƒe xɔse meli ke tututu haɖe o la dome la, megbɔa dzi ɖi\nna wo ale be woalɔ̃ be makpe ɖe yewo ŋu. Ẽ, medzea agbagba be masɔ kple ame sia\name le mɔ ɖe sia ɖe dzi, ale be makpɔ mɔnu aɖe kokoko aƒo nu nɛ tso Kristo ŋu\nbena wòakpɔ ɖeɖe to egbɔ. 23 Mewɔ esia be makaka nyanyui la na amewo katã eye\nto esia me la, nye hã maxɔ yayra tɔxɛ aɖe.\nʋiʋli sesĩe na dziɖuɖufetuxɔxɔ\n24\n24 Miɖo ŋku edzi nyuie be, ne wole duƒuƒu ƒe hoʋiʋli wɔm la, ame ɖeka pɛ koe xɔa\ndziɖuɖukplu la le hoʋlilawo katã dome. 25 Ne ame aɖe di be yeaxɔ dziɖuɖukplua la,\nele nɛ be wòazi eɖokui dzi eye wòadzudzɔ nu geɖewo wɔwɔ ale be wòate ŋu adzra\neɖokui ɖo nyuie. Amewo wɔa esia bena woaxɔ dziɖuɖukplu si gblẽna le ɣeyiɣi kpui\naɖe ko megbe. Ke míawo ya miele esia wɔm bena míaxɔ dziɖuɖukplu si le dziƒo si\nmegblẽna gbeɖe o. 26 Eya ta nyemele dudime kem taɖodzinu manɔsitɔe o, eye\nnyemele kɔ dam abe ŋutsu si le kɔ dam ɖe yame la ene o. 27 Ke boŋ meƒoa nye\nŋutilã hewɔnɛ nye kluvii ale be nyemabu dziɖuɖufiakuku la o le esime wonye nyee\ngblɔ agbenya la na amewo hafi.\nNuxɔxlɔ̃ tso Israel ƒe dzɔdzɔmeŋutinya me\n10 Nɔvi lɔlɔ̃tɔwo, migaŋlɔ nu siwo dzɔ ɖe mía tɔgbuitɔgbuiwo dzi le gbedadaƒo\nle gbe aɖe gbe ʋiĩ ke la be o. Mawu na alilĩkpo nɔ ŋgɔ na wo eye wòkplɔ wo va\nto Ƒu Dzĩ la me dedie. 2 Nuwɔna sia zu abe ɖe wode mawutsi ta na wo ɖe woƒe\nkplɔla Mose ŋkɔ me ene. 3 Wo katã woɖu gbɔgbɔ menuɖuɖu ma ke, 4 eye wono\ngbɔgbɔmenunono ma ke, elabena wonoe tso gbɔgbɔ me kpe gbadza si zɔ kpliwo le\ngbea dzi, eye kpe gbadza siae nye Kristo. 5 Gake le esiawo katã megbe la, wo\ndometɔ geɖewo sẽ to eye womewɔ Mawu ƒe gbe dzi o. Ale Mawu tsrɔ̃ wo eye woƒe\nŋutilã kukuawo kaka ɖe gbea dzi.\n6 Ele be míasrɔ̃ nu tso esia me be míawo hã míagatsi nu vɔ̃ɖiwo yome abe\nmía tɔgbuiwo ene eye míagasubɔ legbawo abe ale si wowɔ ene o. 7 Woŋlɔe ɖe Ŋɔŋlɔ\n25\nKɔkɔe la me be, “Wobɔbɔ nɔ anyi ɖu nu eye wono nu nyuie, eye emegbe la\nwoɖu ɣe” hesubɔ sikanyivi la.\n8 Nu bubu si wòle be míagasrɔ̃ tso nu siwo dzɔ ɖe wo dzi me lae nye be, esi\nwo dometɔ aɖewo wɔ ahasi ta la, ame akpe blaeve-vɔ-etɔ̃ sɔŋ ku le wo dome le\nŋkeke ɖeka ko dzi. 9 Nɔviwo, miawo hã migaɖia Aƒetɔ la nu abe ale si wowɔ eye\nda ɖu wo dometɔ geɖewo woku ene o. 10 Le esi wolĩ liʋiliʋĩ ɖe Mawu ŋu ta la,\nMawu ɖo mawudɔla aɖe ɖa wòva tsrɔ̃ wo dometɔ geɖewo hã.\n11 Nu siawo katã dzɔ ɖe wo dzi be wòanye kpɔɖeŋu kple nusɔsrɔ̃ na mí ale\nbe míawo míagawɔ nu siawo ƒomevi o. Woŋlɔ wo da ɖi na mí be míaxlẽ ale be\nmíasrɔ̃ nu tso eme le ɣeyiɣi siawo me esi xexeame ƒe nuwuwu tu aƒe.\n12 Eya ta ame siwo buna be nu siawo mate ŋu adzɔ ɖe yewo dzi o la nakpɔ\nnyuie be womagadze tetekpɔ me o. 13 Miɖo ŋku edzi be susu vɔ̃ɖi siwo vaa miaƒe\ntame edziedzi la, vaa ame sia ame ƒe tame nenema ke, menye miawoe nye ame gbãtɔ\nsiwo le nu siawo me tom o. Minya be ame geɖewo to eme va yi. Minyae hã be\ntetekpɔ aɖeke mesesẽ wu amegbetɔ ƒe tsɔtsɔ o. Miate ŋu aɖo ŋu ɖe Mawu ŋu be ana\nŋusẽ mi be miaɖu tetekpɔ dzi elabena eya ŋutɔ do ŋugbe na mi eye Mawu ya megbea\neƒe ŋugbedodowo dzi wɔwɔ gbeɖe o. Afia afɔɖoƒe mi be miate ŋu ato ɖe sia ɖe me le\ndzigbɔɖi blibo me. 14 Eya ta nɔvi lɔlɔ̃tɔwo, mite ɖa le Trɔ̃subɔlawo gbɔ.\nMiate ŋu ano nu le kplu eve nu o\n15 Menya be nunyalawo mienye, eya ta mibu nya si gblɔ ge mala la ŋu be enye\nnyateƒe mahã? 16 Ne míele Aƒetɔ la ƒe Nuɖuɖu Kɔkɔe ɖum la, mí katã míedoa\ngbe ɖa eye míenoa nu le kplu ɖeka nu. Ðe esia mefia be mí katã míele yayra ɖeka\n26\nxɔm tso Kristo ƒe ʋu me oa? Azɔ ne míeka abolo ɖeka me heɖu la, esia hã fia be mí\nkatã míekpɔ viɖe tɔxɛ tso Kristo ƒe ŋutilã me oa? 17 Ne míesɔ gbɔ ale gbegbe hã la\nabolo ɖeka ma ko míemana ɖuna. Esia ɖo kpe edzi na mí be mí katã míenye Kristo\nƒe ŋutilã ɖeka ma ƒe akpe aɖe. 18 Nenema ke le Israelviwo dome hã la, ame siwo\nkatã ɖua vɔsalẽvia ƒe ɖe la katã zua ame ɖeka.\n19 Ame aɖe abia be ɖe mele gbɔgblɔm be legba siwo Trɔ̃subɔlawo saa vɔ na\nla nye Mawu gbagbewo eye woƒe vɔsawo hã nye nu xɔasitɔwo mahã? Gbeɖe! Mele\nnenema kura o. 20 Nu si gblɔm mele boŋue nye be, ame siwo ɖa nu na legbawo la\nwɔ ɖeka le gbɔgbɔ vɔ̃wo subɔm menye Mawu subɔm wole kura o. Azɔ nyemedi be\nmiade ha kple gbɔgbɔ vɔ̃wo to Trɔ̃subɔlawo ƒe vɔsanu siawo ɖuɖu me o. 21 Miate ŋu\nano nu le Aƒetɔ ƒe kplɔ̃ ŋu vɔ agatrɔ yi aɖanoe le Abosam hã ƒe kplɔ̃ ŋu o, eye\nnenema ke miate ŋu aɖu abolo le Aƒetɔ ƒe kplɔ̃ ŋu vɔ agaɖui le Abosam hã gbɔ o.\n22 Nu ka? Ðe miedi be yewoado dɔmedzoe na Aƒetɔa? Ðe miebu be miesesẽ\nwuia?\nXɔsetɔ ƒe ablɔɖe\n23 Ne ame aɖe di be yeaɖu trɔ̃wo ƒe vɔsanuɖuɖu la ate ŋu aɖui faa, meda Mawu ƒe\nse aɖeke dzi o. Gake menye eya ta ame naɖu nu sia o. Togbɔ be se aɖeke mexe mɔ\nnɛ o hã la, ɖewohĩ nuwɔna sia medze tututu be wòawɔ o. 24 Miganye ɖokuitɔdilawo\no, ke boŋ mibu mia nɔewo ŋu le miaƒe wɔnawo me.\n25 Azɔ, ne mieyi asime la, miƒle lã ɖe sia ɖe si dzram wole eye migabia be\nafi kae lãa tso hã o. Ne menye nenema o la ɖewohĩ ŋuɖoɖoa aɖe fu na miaƒe\n27\ndzitsinya. 26 Minyae be, xexeame bliboa kple emenu nyuiwo katã nye Aƒetɔ la tɔ,\neye wòtsɔ wo na mi be miawɔ wo ŋuti dɔ le dzidzɔ me.\n27 Ne Trɔ̃subɔla aɖe kpe mi kristotɔwo be miva ɖu nu kple ye eye wò dzro\nmi be miayi la, miate ŋu ayi faa. Nuɖuɖu ɖe sia ɖe si wòtsɔ ɖo mia kɔme la, miɖui\neye migabia be nu kae woɖa hã o. Mizi kpi eye miaɖu nua ekema trɔ̃wo ƒe\nvɔsanuɖuɖunya mava eme si aɖe fu na miaƒe dzitsinya o. 28 Gake ne miebe\nyewoaɖu nua ko ame aɖe gblɔ be wotsɔ nuɖuɖua sa vɔa na trɔ̃wo gbã hafi tsɔ na mi\nla, ekema migaɖui o, ɖe nu si ame si gblɔ nya sia na mi la abu tso nu si mieɖua ŋuti\nla ta. 29 Le nya sia me la, edze be miabu nu si ame sia gblɔ tso nuɖuɖu ŋuti la ŋu\nvevie.\nEye miabia be, nu ka ta wòle be ame bubu ƒe susu nawɔ mi kluviwoe le nu si\nmienya be enyo la ŋuti? 30 Ne màte ŋu ada akpe na Mawu ɖe nuɖuɖu la ta ko aɖui\nla, nu ka ta wòle be nana ame bubu nagblẽ nu siawo katã me elabena eya bu be\nmèda vo? 31 Nu si ta megblɔ esia ɖoe nye be ele be miawɔ nu sia nu na Mawu ƒe\nkafukafu, le miaƒe nuɖuɖu kple nunono gɔ̃ hã me. 32 Eya ta miganye mɔxenu na\name aɖeke o, eɖenye Yudatɔwo, Trɔ̃subɔlawo alo kristotɔwo o. 33 Nu si nye ya\nmewɔna la enye be medze agbagba be madze ame sia ame ŋu le nu sia nu me.\nMenye be male nu si doa dzidzɔ na nye ŋutɔ ɖeɖe ko me ɖe asi o. Ke boŋ la mewɔa\nnu si nyo na ame bubuwo hã be mate ŋu aɖe wo.\nÐoɖo na nyɔnuwo le Kristo hamea me\n28\n11 Mito nye afɔtoƒe abe ale si nye hã mezɔa Kristo ƒe afɔtoƒe ene. 2 Nɔvi\nlɔlɔ̃tɔwo, enye dzidzɔ nam be mielé nu siwo katã mefia mi la me ɖe asi sesĩe, eye\nmiele wɔwɔm ɖe wo dzi pɛpɛpɛ. Miedze na kafukafu! 3 Ke medi be maɖo ŋku nu\nɖeka aɖe dzi na mi, eyae nye be srɔ̃nyɔnu ɖe sia ɖe ƒe tatɔ enye srɔ̃ŋutsu eye\nsrɔ̃ŋutsu hã ƒe tatɔ enye Kristo eye Mawu hã nye tatɔ na Kristo. 4 Esia tae menyo be\nŋutsu natsyɔ avɔ ta alo aɖɔ kuku ne wòle gbe dom ɖa alo le mawunya gblɔm o\nelabena nuwɔna sia medea bubu eƒe tatɔ Kristo ŋu o. 5 Nenema ke ne nyɔnu aɖe\nmetsyɔ avɔ ta hafi le gbe dom ɖa alo le nya gblɔm ɖi le amewo dome o la, ekema\nedo ŋukpe gã aɖe srɔ̃a, elabena efia be mebɔbɔ eɖokui na srɔ̃a o. 6 Ne nyɔnu gbe be\nyematsyɔ avɔ ta o la ekema neko ta boŋ. Ke esi wònye ŋukpe be nyɔnu nako ta la,\nele be wòatsyɔ avɔ eƒe ta boŋ. 7 Mehiã be ŋutsu ya natsyɔ nu ta alo aɖɔ kuku o\nelabena esia nye eɖokui dada ɖe anyi.\nŊutsue nye Mawu ƒe ŋutikɔkɔe elabena Mawu ŋutɔ ƒe nɔnɔme wòwɔe ɖo, eye\nnyɔnu hã nye ŋutsu ƒe ŋutikɔkɔe. 8 Ŋutsu gbãtɔ si Mawu wɔ ɖe xexeame la medo go\ntso nyɔnu me o ke boŋ nyɔnue do go tso ŋutsua me. 9 Hekpe ɖe esia ŋuti la Mawu\nmewɔ Adam na Eva o ke boŋ Evae Mawu wɔ be wòado dzidzɔ na Adam. 20 Eya ta\nele be nyɔnu natsyɔ nu eƒe ta dzi abe ŋutsutenɔnɔ ƒe dzesi ene eye abe ɖaseɖiɖi na\nmawudɔlawo ene.\n11 Gake minyae nyuie be, Mawu ƒe ɖoɖoe nye be ŋutsu kple nyɔnu siaa nahiã\nwo nɔewo le woƒe agbenɔnɔ me. 12 Elabena togbɔ be nyɔnu gbãtɔ do go tso ŋutsu\nme hã la, tso ɣemaɣi dzi va se ɖe fifia la nyɔnu siaa tso Mawu, woƒe Wɔla, gbɔ.\n29\n13 Nu kae nye miawo ŋutɔwo ƒe susu le nya sia ŋu? Enyo be nyɔnu naɖe eƒe\nta ɖi ƒuƒlu ko anɔ gbe dom ɖa le amewo domea? 14 Ðe dzɔdzɔme ŋutɔ mefia mi be\nenye ŋukpe be ɖa legbe nanɔ ŋutsu ta oa? 15 Ke enye bubu na nyɔnu be ɖa legbe\nnanɔ eta, elabena ɖa legbe li nɛ ɖe tatsyɔnu teƒe. 16 Nyemedi be ame aɖeke nanɔ nya\nhem le nu sia ŋu fũ o, elabena nu si ko fiam míele lae nye be, ele be nyɔnu natsyɔ\navɔ ta ne wòle gbe dom ɖa alo le nya gblɔm ɖi le amewo dome. Hame bubuawo katã\nlɔ̃ ɖe ɖoɖo sia dzi.\nÐoɖo le Aƒetɔ ƒe Nuɖuɖu Kɔkɔe ŋu\n17 Nu ɖeka hã gali si ŋu medi be maƒo nu le, elabena nyemelɔ̃ ɖe ale si nuwo le edzi\nyim la dzi kura o. Edze abe ne mieƒo ƒu be yewoaɖu Aƒetɔ ƒe Nuɖuɖu Kɔkɔe la,\nmasɔmasɔ gã aɖe nɔa mia dome ene. 18 Mese be nyahehe vivivo, dzrewɔwɔ kple\nmama ɖe ha kukluiwo me sɔŋ koe nye nu si dzɔna. Mexɔe se hã be nu siawo le eme\nvavã. 19 Ẽ, esia doa dzidzɔ na mi ame siwo buna be yewonya nu wu ame bubuwo\nelabena to esia me miegakɔa mia ɖokuiwo ɖe dzi eye amewo fɔa ŋku ɖe mia dzi. 20\nAzɔ ne mieva ƒo ƒu ɖe afi ɖeka hele nu ɖum la, menye Aƒetɔ ƒe Nuɖuɖu Kɔkɔe la\nɖuɖue nye ema o. 21 Mese be nu si dzɔna enye be, ne miesɔ be yewoaɖu nu la, ame\naɖewo mekpɔa naneke tsɔna vanae o. Ame aɖewo ya tsɔa nu geɖewo vanae. Ame\nsiawo ɖua nu siwo woawo ŋutɔ tsɔ vɛ la katã eye wonoa aha muna. Evɔ la, ame\naɖewo ya nɔa dɔmeɣi. 22 Nu ka! Enye nyateƒe be nu siawo le edzi yim le mia\ndomea? Miate ŋu aɖu nu alo ano aha le aƒeme oa? Ðe wòle be miado ŋukpe hamea\neye miaɖi gbɔ̃ ame siwo si naneke mele oa? Esi miele esia wɔm la, ɖe miedi be\nmakafu yewoa? Gbeɖe, nyemakafu mi akpɔ o.\n30\n23 Elabena megblɔ nu si tututu Aƒetɔ la ŋutɔ gblɔ le Nuɖuɖu Kɔkɔe ŋu la na\nmi xoxo, eye eyae nye be: Le zã si me Yuda dee asi la, Aƒetɔ Yesu tsɔ abolo ɖe asi\n24 eye esi wòdo gbe ɖa heda akpe na Mawu ɖe eta vɔ la, eŋe eme eye wòtsɔe na eƒe\nnusrɔ̃lawo hegblɔ na wo bena, “Mixɔe ɖu, esiae nye nye ŋutilã si wotsɔ na ɖe mia ta.\nMiwɔ esia ne miatsɔ aɖo ŋku dzinye.” 25 Nenema ke esime woɖu nua vɔ hã la etsɔ\nwainkplu la eye wògblɔ be, “Kplu siae nye Mawu kple amegbetɔwo ƒe nubabla yeye\nle nye ʋu me, ɣesiaɣi si mianoe la, miatsɔe aɖo ŋku dzinye.” 26 Elabena ɣesiaɣi si\nmiaɖu abolo sia, eye miano wain sia la, ekema miele gbeƒã ɖem Aƒetɔ la ƒe ku. Minɔ\nesia dzi va se ɖe esime wòagatrɔ ava.\n27 Eya ta ne ame aɖe aɖu abolo sia eye wòano nu le Aƒetɔ la ƒe kplu sia nu\nmadzemadze la, ekema awɔ nu vɔ̃ ɖe Aƒetɔ ƒe ŋutilã kple ʋu la ŋu. 28 Eya ta ele\nvevie be ame nadzro eɖokui me akpɔ nyuie hafi aɖu abolo sia eye wòano nu le\nAƒetɔ ƒe kplua nu. 29 Elabena ne ame aɖe katse ɖu abolo sia eye wòno nu le kplu sia\nnu, le esime mese wɔna sia ƒe vevinyenye gɔme tututu o la, ekema ele Mawu ƒe\ndziku kple ʋɔnudɔdrɔ̃ hem va eɖokui dzi, elabena mebu Kristo ƒe ku la ɖe naneke me\nkura o. 30. Esiae na be mia dometɔ geɖewo gbɔdzɔ le ŋutilã me, ɖewo le dɔ lém eye\nɖewo ku gɔ̃ hã.\n31 Ne miedzro mia ɖokuiwo me kpɔ nyuie hafi ɖu Aƒetɔ ƒe Nuɖuɖu Kɔkɔea\nla, ekema ʋɔnudɔdrɔ̃ alo tohehe aɖeke meli na mi o. 32 Ke ne Mawu drɔ̃ ʋɔnu mi\neye wòhe to na mi la, ɖe wòwɔe be womagabu fɔ mi abe xexeametɔ mamlɛawo ene\no. 33 Eya ta nɔvi lɔlɔ̃tɔwo, ne mieva be yewoa ɖu Aƒetɔ ƒe Nuɖuɖu Kɔkɔea la, milala\nva se ɖe esime ame sia ame va ƒo ƒu hafi miadze egɔme. 34 Ne dɔ le ame aɖe wum\nvevie la ekema neɖu nu le aƒeme kpoo, ale be eƒe nuwɔna magahe tohehe va edzii o.\n31\nNɔviwo, ne meva ɖo mia gbɔ hã míalé nya mamlɛawo akpɔ.\nGbɔgbɔ la ƒe nunana tɔxɛwo\n12 Azɔ la, nɔviwo, medi be maŋlɔ nu na mi tso nunana tɔxɛ siwo Gbɔgbɔ Kɔkɔe\nla naa mía dometɔ ɖe sia ɖe la ŋu, elabena nyemedi be nugɔmemasemase aɖeke nanɔ\nwo ŋu o. 2 Miaɖo ŋku edzi be hafi miazu kristotɔwo la, mietso legba ɖeka gbɔ yi\nbubu gbɔ, legba siwo mate ŋu agblɔ nya ɖeka pɛ gɔ̃ hã o. 3 Ke azɔ la, miele go dom\name aɖewo eye wole gbɔgblɔm na mi bena yewoate ŋu agblɔ nya siwo Mawu ƒe\nGbɔgbɔ la gblɔ la na mi. Ale ke miawɔ anya be Mawue de nya siawo wo me loo alo\nalakpa dam wole? Mido wo kpɔ ale: Ame sia ame si tsɔ Mawu ƒe Gbɔgbɔ le nu ƒom\nla, mate ŋu agblɔ nya vɔ̃ aɖeke ɖe Yesu ŋu o, eye ame aɖeke mate ŋu agblɔ\nnyateƒetɔe be “Yesu nye Aƒetɔ” o, negbe to Gbɔgbɔ Kɔkɔe la ƒe kpekpeɖeŋu me ko.\n4 Azɔ la, Mawu naa nunana tɔxɛ ƒomevi geɖewo mí, gake Gbɔgbɔ Kɔkɔe\nɖeka ma koe nye wo katã ƒe dzɔtsoƒe. 5 Dɔ vovovowo li míawɔ na Mawu, ke Aƒetɔ\nɖeka ma ko subɔm míele. 6 Mawu toa mɔ vovovowo dzi wɔa eƒe dɔ le míaƒe\nagbenɔnɔ me, ke Mawu ɖeka ma ke koe wɔa eƒe dɔ to mí ame siwo katã nye etɔwo\nla dzi. 7 Gbɔgbɔ Kɔkɔe la ɖea Mawu ƒe ŋusẽ fiana toa mía dometɔ ɖe sia ɖe me eye\nwòtoa esia dzi kpena ɖe hame blibo la ŋu.\n8 Gbɔgbɔ la naa ŋutete ame aɖe be wòaɖo aɖaŋu nyuie, ame bubu anyo ŋutɔ\nle nusɔsrɔ̃ kple nufiafia me eye esiae nye eya hã ƒe nunana tso Gbɔgbɔ ma ke gbɔ. 9\nEnaa xɔse tɔxɛ ame aɖe eye wònaa dɔyɔyɔ ƒe ŋusẽ ame bubu. 10 Enaa ŋusẽ ame\naɖewo be woawɔ nukunuwo eye wònaa nyagblɔɖi kple mawunyagbɔgblɔ ƒe ŋusẽ\n32\name bubuwo! Enaa ŋusẽ ame aɖewo be woanya nenye gbɔgbɔ vɔ̃woe le nu ƒom to\name siwo gblɔ be Mawu ƒe nya gblɔm yewole la dzi loo alo nenye Mawu ƒe Gbɔgbɔ\nle nu ƒom nyateƒe. Hekpe ɖe esia ŋu la, enaa ŋusẽ ame aɖe be wòate ŋu agblɔ gbe si\nmesrɔ̃ kpɔ o eye wònaa ŋusẽ ame bubuwo, ame siwo hã menya gbe ma o la, be\nwoase nu si gblɔm nuƒola la le gɔme. 11 Gbɔgbɔ Kɔkɔe ɖeka ma ke koe naa ŋusẽ\nkple nunana siawo katã eye wòtiaa esi dze na mía dometɔ ɖe sia ɖe la naa mí.\nŊutilã ɖeka gake ŋutinu geɖewo\n12 Ŋutinu geɖewo le míaƒe ŋutilã ŋu, ke ŋutinu geɖe siawo la, ŋutilã ɖeka ko wozuna\nne wotsɔ wo katã ƒo ƒui. Nenema tututue wòle le Kristo ƒe “ŋutilã” gome hã. 13\nElabena wotsɔ Gbɔgbɔ ɖeka ma de mawutsita na mí katã ɖe ŋutilã ɖeka me, eye mí\nkatã mieno Gbɔgbɔ ɖeka ma, eɖanye Yudatɔ o, alo Griktɔ o, loo alo ablɔɖevi o.\n14 Ẽ, ŋutinu geɖewo le ŋutilã la ŋu, menye ŋutinu ɖeka koe wɔ ŋutilã o. 15\nNe afɔ agblɔ be, “Nyemenye ŋutilã ƒe akpa aɖe o, elabena nyemenye asi o” la, mefia\nbe eya ta afɔ menye ŋutinu abe bubuawo ene o. 16 Nu ka nàbu ne èse to wògblɔ be,\n“Nyemenye ŋutilã la ƒe akpa aɖeke o, elabena to ko menye, nyemenye ŋku o”? Ðe\nesia awɔe be megade blibo abe ŋutinu ɖeka ene oa? 17 Ne ŋutilã blibo la nye ŋku ko\nla, ekema ale ke wòawɔ hafi ase nu? Alo, ne wò ŋutilã blibo la nye to gã ɖeka la, ale\nke nàwɔ hafi ase nane ƒe ʋeʋẽ?\n18 Ke, menye nenemae Mawu wɔ mí o. Ewɔ míaƒe ŋutilã ƒe ŋutinu geɖewo\neye wòtsɔ ŋutinu ɖe sia ɖe ɖo afi si tututu wòdi be wòanɔ. 19 Míaƒe ŋutilã anye nu\nwɔnuku aɖe ne wònye ŋutinu ɖeka koe wɔe! 20 Eya ta Mawu wɔ ŋutinu geɖewo ke\nŋutilã ɖeka koe li.\n33\n21 Ŋku mate ŋu agblɔ na si be, “Nyemehiãa wò o.” Ta mate ŋu agblɔ na afɔ\nbe, “Nyemehiã wò o.\n22 Ŋutinu siwo míabu be wonye nu gblɔewo eye womele vevie o la woe nye\nesiwo hiã wu. 23 Ẽ, dzi dzɔ mí ŋutɔ be ŋutinu aɖewo le mía ŋu eye wodzena abe\nbubu mele wo ŋu o ene. Míeɣlaa ŋutinu siwo ame bubuwo makpɔ o, 24 ke míeɣlaa\nŋutinu siwo ame bubuwo ate ŋu akpɔ la nenema o. Ale Mawu wɔ ŋutilã le mɔ sia nu\nbe míatsɔ bubu kple beléle ana ŋutinu tɔxɛ aɖewo ne menye nenema o la, adze abe\nɖe womele vevie tutu o ene. 25 Nu sia naa dzidzɔkpɔkpɔ nɔa ŋutinuwo dome ale\nŋutinuawo tsɔa beléle naa wo nɔewo abe woawo ŋutɔ ke ene. 26 Ne fukpekpe va\nŋutinu ɖeka dzi la, ŋutinu bubuawo katã kpea fu kplii, ke ne wode bubu ŋutinu ɖeka\nŋu la, bubuawo katã tsoa aseye.\n27 Nu si mele agbagba dzem be magblɔ lae nye esi. Mí katã mieƒo ƒu zu\nKristo ƒe ŋutilã ɖeka eye mía dometɔ ɖe sia ɖe nye eƒe ŋutinu ɖeka si le vevie. 28 Nu\nsiawoe nye ɖoƒe siwo wòɖo ɖe eƒe hame si nye eƒe ŋutilã me la dometɔ aɖewo.\nGbãtɔ, Aposotolowo,\nEvelia, Nyagblɔɖilawo,\nEtɔ̃lia, Nufialawo,\nEmegbe, Nukunuwɔlawo,\nDɔyɔlawo,\nKpekpeɖeŋunalawo,\nDɔdzikpɔlawo,\nAme siwo ƒoa nu kple gbegbɔgblɔ siwo womesrɔ̃ kpɔ o.\n34\n29 Ame sia amee nye apostoloa? Ao! Ame sia amee nye mawunyagblɔlaa?\nAo! Ame sia amee nye nufialaa? Ðe ŋusẽ le ame sia ame si be wòawɔ nukunuwoa?\n30 Ðe ame sia amee ate ŋu ayɔ dɔ dɔnɔwoa? Kura o! Ðe Mawu na ŋusẽ mía dometɔ\nɖe sia ɖe be míaƒo nu le gbe siwo míesrɔ̃ kpɔ o la mea? Ðe ame sia amee ate ŋu ase\nnu si gbe bubu gblɔlawo le gbɔgblɔm eye wòaɖe egɔmea? 31 Ao, ke midze agbagba\nbe miaƒe asi nasu nunana siwo le vevie wu esiawo la, dzi.\nGbã la, mina maƒo nu na mi tso nu bubu aɖe si nyo wu esiawo katã la ŋu.\nLɔlɔ̃ ƒo nuwo katã ta le xexeame\n13 Ne metsɔ amewo kple mawudɔlawo ƒe gbegbɔgblɔ ƒo mi, evɔ lɔlɔ̃ mele asinye\no la, ɖeko mele abe gakogoe alo ayawagba ƒe ɖiɖi ene. 2 Ne nyagblɔɖi ƒe nunana le\nasinye, eye nunya katã hã le asinye be mate ŋu ase nuɣaɣlawo gɔme, eye ne xɔse le\nasinye be maɖe gbe na towo be woaho, evɔ lɔlɔ̃ mele asinye o la, nyemenyo na\nnaneke o. 3 Nenye ɖe matsɔ nu sia nu si le asinye la ana ame dahewo eye mana\nwoatɔ dzom gake nyemelɔ̃a amewo o la, viɖe aɖeke kura manɔ nu sia ŋu o.\n4 Lɔlɔ̃ gbɔa dzi ɖi blewuu eye wònyoa dɔme. Lɔlɔ̃ mebiã ŋu hã o, meƒoa\nadegbe o eye medana o. 5 Lɔlɔ̃ medoa eɖokui ɖe dzi o, media eɖokui tɔ o eye mefiaa\namemabumabu hã o. Lɔlɔ̃ mebiaa dzi o, meléa ehavi ɖe dɔme o eye medea dze si nu\nvɔ̃ siwo amewo wɔ ɖe eŋu ɖi o. 6 Lɔlɔ̃ medzɔa dzi le nu madzɔmadzɔ ŋu o, ke ekpɔa\ndzidzɔ le nyateƒe la me. 7 Lɔlɔ̃ mena ta o, ekana ɖe nu dzi ɣesiaɣi, ekpɔa mɔ ɣesiaɣi\neye wòdoa vevi nu ɣesiaɣi.\n35\n8 Lɔlɔ̃ la nu metsina gbeɖe o. Nyagblɔ ɖiwo katã nu ava yi, afi si aɖeyeye\ngbɔgblɔ le la atɔ, eye afi si sidzedzi le la, enu ava yi. 9 Elabena míenya nu afã kple\nafã eye míegblɔa nya ɖi afã kple afã, 10 gake ne blibodede va la ekema nu si mede\nblibo o la, abu ɖa. 11 Ele ale: Esi menye ɖevi la, meƒo nu eye mebu tame abe ɖevi\nene. Ke esi metsi la, nye susuwo tsi sãa wu nye ɖevimesusuwo eye azɔ la meɖe asi\nle ɖevimenuwo ŋu. 12 Ke azɔ la nu siwo li la ƒe vɔvɔli ko kpɔm míele, emegbe\nmíakpɔ nuawo ŋkume kple ŋkume. Azɔ la menye nu afã kple afã emegbe la, manyae\nblibo, abe ale si wonyam keŋkeŋkeŋ egbea ene.\n13 Nu etɔ̃e nɔa anyi ɖaa. Esiawoe nye xɔse, mɔkpɔkpɔ kple lɔlɔ̃, eye nu si ƒo\nwo katã tae nye lɔlɔ̃.\nNyagblɔɖi kple aɖeyeye nunanawo\n14 Mina lɔlɔ̃ nanye miaƒe taɖodzinu gãtɔ, ke mibia nunana tɔxɛ siwo Gbɔgbɔ\nKɔkɔe la nana hã, vevietɔ nyagbɔgblɔɖi ƒe nunana hena Mawu ƒe nyawo gbɔgblɔ. 2\nKe ne wò nunanae nye be nàte ŋu agblɔ “gbe bubuwo” si gɔmee nye nàƒo nu le gbe\nsiwo mèsrɔ̃ kpɔ o me la, ànɔ nu ƒom na Mawu ko, ke menye na amewo o, esi amewo\nmate ŋu ase wò nyawo gɔme o ta. Àƒo nu kple Gbɔgbɔ la ƒe ŋusẽ ke wò nuƒoƒo la\nkatã anye nya ɣaɣla. 3 Ke ame si gblɔa nya ɖi eye wògblɔa Mawu ƒe nya la, le\nkpekpeɖeŋu nam ame bubuwo be woatsi le Aƒetɔ la me eye wòle ŋusẽ dom wo hele\nakɔ fam na wo. 4 Ale ame si “gblɔa gbe bubuwo” la, kpena ɖe eɖokui ŋu eye\nwòtsina le gbɔgbɔ me, ke ame si gblɔa nya ɖi eye wògblɔa nya siwo tsoa Mawu gbɔ\nla, kpena ɖe hame blibo la ŋu be wòatsi le kɔkɔenyenye kple dzidzɔkpɔkpɔ me.\n36\n5 Madi be “gbe bubuwo gbɔgblɔ” ƒe nunana nanɔ mia dometɔ ɖe sia ɖe si, ke\nnu si wu esiae nye maɖi be mi katã miate ŋu agblɔ nya ɖi, agblɔ Mawu ƒe nya\nelabena esia nye ŋusẽ gã kple ŋusẽ si ŋu viɖe le wu woagblɔ gbe manyamanyawo,\nnegbe ne miate ŋu aɖe nya siwo miegblɔ la gɔme na amewo emegbe ale be woawo\nhã nakpɔ viɖe aɖe tso wo me.\n6 Xɔ̃nye lɔlɔ̃awo, ne nye ŋutɔ mava aƒo nu na mi le gbe si mienya o me la,\nviɖe ka wòanye na mi? Ke ne magblɔ nu si Mawu ɖe fiam, kple nu siwo menya,\nkple nu siwo le eme va ge kpakple Mawu ƒe nya si nye nyateƒea la, nu siawoe\nmiehiã eye woawoe akpe ɖe mia ŋu. 7 Mate ŋu atsɔ kpẽwo alo kasaŋkuwo aɖo\nkpɔɖeŋu afia be nyagbɔgblɔ le gbe siwo míenya me la, le vevie wu le gbe siwo\nmíenya o la me. Ame aɖeke manya ha si kum wole o, negbe ɖe ko woku gbeɖiɖi ɖe\nsia ɖe pɛpɛpɛ eme kɔ. 8 Ne aʋakpẽkula meku gbeɖiɖiawo pɛpɛpɛ o la, ale ke\nasrafoawo awɔ hafi anya be wole yewo yɔm na aʋakpkpe? 9 Nenema ke ne ègblɔ\nnya na ame aɖe le gbe si menya o me la, ale ke wòawɔ hafi anya nya si gblɔm nèle?\nAsɔ kple nànɔ nu ƒom le xɔ si me ame aɖeke mele o la me.\n10 Mebu be gbe vovovo alafa nanewo le xexeame eye wo katã nye gbe\nxɔasiwo na wo gblɔlawo, 11 ke womenye naneke na nye ya o. Ame si aƒo nu nam le\ngbe siawo dometɔ ɖeka me la, anye amedzro nam eye nye hã manye amedzro nɛ. 12\nEsi miele didim vevie alea be yewoaxɔ nunana tɔxɛwo tso Gbɔgbɔ Kɔkɔe la gbɔ la,\nmibia nu nyuitɔ kekeakee, mibia nu siwo anye viɖe vavãwo na hame blibo la.\n13 Ne wona nunana ame aɖe be wòate ŋu agblɔ nya le gbe manyamanyawo\nme la, ele be wòado gbe ɖa be woana nunana ye be yeanya nu si yegblɔ ale be yeate\nŋu aɖe egɔme na amewo emegbe. 14 Elabena ne mado gbe ɖa le gbe si nyemenya o\n37\nme la, nye gbɔgbɔ ado gbe ɖa gake nyemanya nya si megblɔ o. 15 Ekema nu ka\nmawɔ? Mawɔ nu eve siawo. Mado gbe ɖa le gbe manyamanyawo me eye magado\ngbe ɖa le gbe nyanyɛ la me ale be ame sia ame nase egɔme. Madzi ha le gbe\nmanyamanyawo me eye magadzii le gbe nyanyɛ la hã me ale be mase kafukafuha si\ndzim mele la gɔme. 16 Elabena ne èkafu Mawu eye nèda akpe nɛ le gbɔgbɔ me ko\nkple nuƒoƒo le gbe bubu me la, ale ke ame siwo mese nu si wɔm nèle gɔme o la, ate\nŋu akafu Mawu kple wò? Ale ke woate ŋu akpe ɖe ŋuwò miada akpe na Mawu ne\nwomese nu si gblɔm nèle la gɔme o? 17 Àte ŋu anɔ akpe dam vevie gake manye\nkpekpeɖeŋu aɖeke na ame bubuawo o.\n18 Meda akpe na Mawu be “megblɔa gbe manyamanyawo” le ɖokuinye si\nwu mia dometɔ ɖe sia ɖe. 19 Ke ne míele Mawu subɔm le hame la, anyo be magblɔ\nnya atɔ̃ siwo gɔme amewo ase eye woanye kpekpeɖeŋu na wo wu magblɔ nya akpe\newo “ ɖe gbe manyamanyawo me.”\n20 Nɔvi lɔlɔ̃awo, migazu abe ɖeviwo ene le nu siawo gɔmesese me o. Mizu\nabe ɖevi maɖifɔwo ene le ɖoɖowɔwɔ ɖe nu vɔ̃ wɔwɔ ŋu me, ke mizu ŋutsu\nnugɔmeselawo le nya siawo tɔgbi gɔmesese me. 21 Wogblɔe na mí le Nubabla\nXoxoa me be, Mawu aɖo amewo ɖa tso anyigba bubuwo dzi be woaƒo nu na eƒe\namewo le dzrogbewo me, ke le ɣemaɣiwo me gɔ̃ hã la, womaɖo to wo o. 22 Ale\nmiakpɔe be “nuƒoƒo le gbe bubuwo me” menye Mawu ƒe ŋusẽ ɖeɖefia Mawu ƒe\namewo o, ke boŋ enye ɖeɖefia na ame siwo mekpɔ ɖeɖe o. Nu si kristotɔwo hiã lae\nnye nyagbɔgblɔɖi si nye gbeƒãɖeɖe Mawu ƒe nyateƒenya detoawo, ke dzimaxɔsetɔwo\nmele klalo nɛ o. 23 Hekpe ɖe esia ŋu la, ne ame si mekpɔ ɖeɖe o, alo ame si si\nnunana siawo mele o, ava miaƒe sɔleme eye wòase mi katã mianɔ gbe bubuwo gblɔm\n38\nla, abu mi tsukunɔwoe. 24 Ke ne mi katã miegblɔ nya ɖi eye miegblɔ Mawu ƒe nya\nla, togbɔ be xɔsetɔwoe miegblɔna nya siawo na hã la, ame aɖe si mekpɔ ɖeɖe o, alo\nkristotɔ yeye aɖe si va eye mese nu siawo gɔme o la, nyagbɔgblɔ siawo katã ana\nwòadze sii be nu vɔ̃wɔla yenye. Ekema nya sia nya si wòase la, awɔ dɔ ɖe eƒe\ndzitsinya dzi. 25 Esime wòle to ɖom la, ahe eƒe susu ɣaɣlawo ɖe go, adze klo asubɔ\nMawu eye wòaɖe gbeƒã be vavã Mawu le mia dome le afi ma.\nSɔleme wɔwɔ ƒe ɖoɖowo\n26 Enyo nɔvinye, mina míalé nya siwo katã gblɔm mele la nu aƒo ƒui azɔ. Ne miekpe\nta la, ame aɖewo adzi ha, ame bubu aɖe afia nu alo agblɔ gbedeasi tɔxɛ aɖe si Mawu\nnɛ alo agblɔ nya le gbe manyamanya aɖe me, alo aɖe nya si ame bubu aɖe le\ngbɔgblɔm le gbe manyamanya aɖe me la gɔme. Ke ele be nu sia nu si woawɔ la\nnanye viɖe na ame sia ame eye wòatu wo ɖo ɖe Aƒetɔ la me. 27 Ame siwo aƒo nu le\ngbe manyamanyawo me la mawu eve alo etɔ̃ o. Woaƒo nu ɖekaɖekae eye ele be ame\naɖe nanɔ klalo aɖe nu si gblɔm wole la gɔme. 28 Ke ne ame aɖeke meli aɖe nyaawo\ngɔme o la, ekema mele be woaƒo nu sesĩe o, ke boŋ woaƒo nu na wo ɖokuiwo kple\nMawu ko le gbe manyamanya la me ke menye sesĩe na ameha la o.\n29 Ale nyagblɔɖilawo la, ame eve alo ame etɔ̃ nagblɔ nya ɖi eye ame\nmamlɛawo nadzro nu siwo gblɔm wole la me kpɔ nyuie. 30 Ke menye be ɖeɖefia\naɖe vana ame siwo bɔbɔ nɔ anyi dometɔ aɖe la, ekema ame gbãtɔ nazi ɖoɖoe ana mɔ\nnɔvia. 31 Ale ame siwo katã si nyagbɔgblɔ ɖi ƒe nunana le la ate ŋu aƒo nu ɖekaɖeka\neye ame sia ame nasrɔ̃ nu eye nu si wòsrɔ̃ la nade dzi ƒo nɛ eye wòakpe ɖe eŋu. 32\nMiɖo ŋku edzi be ame si xɔ gbedeasi aɖe tso Mawu gbɔ la, ate ŋu azi eɖokui dzi alo\n39\nalala va se ɖe esime wòaɖo edzi be wòaƒo nu. 33 Mawu menya ame si lɔ̃na be\nwoawɔ nuwo basabasa o, elɔ̃a nuwo wɔwɔ ɖe ɖoɖo nyui nu abe ale si wòle le hame\nbubuwo katã me ene.\n34 Ele be nyɔnuwo nazi ɖoɖoe le hamea ƒe takpekpewo me. Womade nu\nnyameɖeɖewo me o, elabena wole ŋutsuwo te abe ale si se la hã fia ene. 35 Ne nya\naɖe le wo si woabia la, woabia wo srɔ̃wo le aƒeme elabena mesɔ be nyɔnuwo naɖe\nwoƒe susuwo afia le hamea ƒe takpekpewo me o.\n36 Mietsi tre ɖe ɖoɖo sia ŋua? Ðe miebu be nunyanya tso Mawu ŋu dze\negɔme eye wòwu enu kple mi Korintotɔwoa? Mieda vo! 37 Ele be mi ame siwo\ngblɔna be wona nyagbɔgblɔɖi ƒe nunana alo ŋusẽ tɔxɛ bubu aɖe yewo tso Gbɔgbɔ\nKɔkɔe la gbɔ la nanye ame gbãtɔ siwo anya be nu si gblɔm mele la nye se tso Aƒetɔ\nla ŋutɔ gbɔ. 38 Gake ne ame aɖe gbe nya siawo xɔxɔ kokoko la, migblẽe ɖe eƒe\nnumanyamanya me.\n39 Eya ta, nɔvi xɔsetɔwo, midi vevie be miazu nyagblɔɖilawo ale be miate ŋu\nagblɔ Mawu ƒe nya eme nakɔ eye migagblɔ kpɔ be, “nuƒoƒo le gbe bubuwo me” nye\nnu gbegblẽ o, 40 ke boŋ mikpɔ egbɔ be yewowɔ nu sia nu nyuie to mɔ nyuitɔ dzi le\nɖoɖo nyuitɔ me.\nKristo ƒe tsitretsitsi\n15 Azɔ la, nɔviwo, mina maɖo ŋku nu si tututu nyanyui la nye la dzi na mi,\nelabena nyanyui la metrɔ o, nyanyui ma kee megblɔ na mi kpɔ. Miexɔe nyuie tsã\nkple fifia siaa elabena mieɖo miaƒe xɔsɛ la anyi sesĩe ɖe nya wɔnuku sia dzi. 2\n40\nNyanyui sia kee aɖe mi ne miegalé edzixɔse me ɖe asi sesĩe ko. Ke ne meɖe mi o la,\nekema ɖe miexɔ edzi se tututu zi gbãtɔ o.\n3 Mena mienya nu si wogblɔ nam tso gɔmedzedzea ke be Kristo ku ɖe míaƒe\nnu vɔ̃wo ta abe ale si Ŋɔŋlɔ Kɔkɔe la gblɔ be wòaku ene, 4 woɖii eye le ŋkeke etɔ̃\nmegbe la, efɔ tso yɔdo la me abe ale si nyagblɔɖilawo gblɔe do ŋgɔe ene. 5 Petro\nkpɔe gbã eye emegbe “ame wuieveawo” dometɔ bubuawo hã kpɔe. 6 Le esia megbe\nla, kristotɔwo wu alafa atɔ̃ kpɔe zi ɖeka. Ame siawo dometɔ aɖewo gale agbe ke\nɖewo hã ku. 7 Yakobo kpɔe eye emegbe la apostoloawo katã kpɔe. 8 Nyee nye ame\nmamalɛa kpɔe le ame bubuawo katã megbe abe ɖe wotsi megbe akpa hafi dzim na\nekpɔkpɔ ene. 9 Elabena nyee nye apostoloawo katã dome suetɔ eye le ale si mewɔ fu\nMawu ƒe hamea ta la, mele be woayɔm gɔ̃ hã be apostolo hafi o.\n10 Ke nu sia nu si menye fifia la tso Mawu ƒe dɔmenyo kple amenuveve si\ntɔgbi wòkɔ ɖe dzinye la gbɔ, eye menye dzodzroe o. Elabena mewɔ dɔ sesĩe wu\napostolo bubuawo katã, evɔ le nyateƒe me la, menye nyee le ewɔm o, ke Mawue le\newɔm le menye, be yeayram. 11 Nenye nyee alo woawoe wɔ dɔ sesĩe wu hã la,\nvovototo aɖeke mele eme o. Nu vevitɔe nye be míegblɔ nyanyui la na mi eye miexɔe\nse.\nAmekukuwo ƒe tsitretsitsi\n12 Ke miɖo nya sia ŋu nam. Esi miexɔ nya si míegblɔ na mi se be Kristo fɔ tso ame\nkukuwo dome ɖe, nu ka ta mia dometɔ aɖewo le gbɔgblɔm be ame kukuwo magatsi\ntsitre o mahã? 13 Elabena ne ame kukuwo ƒe tsitretsitsi meli o la, ekema womefɔ\nKristo hã ɖe tsitre o. 14 Eye ne womefɔ Kristo ɖe tsitre o la, ekema viɖe aɖeke mele\n41\nmíaƒe mawunyagbɔgblɔ me o, eye míaƒe Mawu dzixɔse nye nu gbɔlo kple nu\ndzodzro kpakple nu si ŋu mɔkpɔkpɔ aɖeke mele o, 15 eye mí apostolowo katã\nmíenye alakpatɔwo elabena míegblɔ be Mawu fɔ Kristo tso yɔdo me. Ke ne womefɔ\nKristo ɖe tsitre hafi o la ekema mienye alakpatɔwo. 16 Nenye be ame kukuwo\nmetsia tsitre o la, ekema Kristo ganye ame kuku kokoko. 17 Ekema mienye\nbometsilawo be miaganɔ Mawu dzi xɔm se kokoko be eɖe mi eye be fɔbubu li na mi\nɖe miaƒe nu vɔ̃wo ta. 18 Ne ele nenema la, ekema kristotɔ siwo katã ku la bu. 19\nEye ne kristotɔnyenye nye viɖe na mí fifia le agbe sia me ɖeɖeko la, ekema míenye\nnublanuitɔ gãtɔwo wu amewo katã.\n20 Ke nyateƒe lae nye be Kristo tsi tsitre tso ame kukuwo dome vavã eye\nwòzu gbãtɔ na ame akpe akpe siwo ava tsi tsitre gbe ɖeka.\n21 Ku va xexeame le nu si ame ɖeka, Adam, wɔ la ta eye le nu si ame bubu\nsia, Kristo, wɔ la ta la, tsitretsitsi tso ame kukuwo dome li azɔ. 22 Ame sia ame kuna\nelabena mí katã míedo ƒome kple Adam eye míedzɔ tso eƒe ƒome si wɔ nu vɔ̃ la me\neye afi sia afi si nu vɔ̃ nɔna la, ku nɔa anyi. Ke ame siwo katã do ƒome kple Kristo la\nagatsi tsitre. 23 Ame sia ame atsi tsitre le eya ŋutɔ ƒe ɣeyiɣi dzi: Kristo tsi tsitre gbã\neye ne Kristo gatrɔ va la, eƒe amewo katã agagbɔ agbe.\n24 Le ema megbe la, Kristo aɖu futɔ ɖe sia aɖe ƒomevi dzi, nuwuwua ava eye\nwòatsɔ fiaɖuƒe la ade asi na Mawu, Fofo la. 25 Eya ta Kristo aɖu fia va se ɖe esime\nwòaɖu eƒe futɔwo katã dzi 26 eye wòaɖu futɔ mamlɛtɔ, ku, gɔ̃ hã dzi. Woaɖu eya hã\ndzi eye woaɖee ɖa. 27 Elabena Fofo la tsɔ dziɖuɖu kple ŋusẽkpɔkpɔ ɖe nu sia nu dzi\nna Kristo, ke Kristo meɖu Fofo la ŋutɔ, ame si tsɔ ŋusẽ sia nɛ be wòaɖu dzi la, ya\ndzi o. 28 Ne Kristo ɖu dzi le aʋa si wɔm wòle kple eƒe futɔwo katã me mlɔeba la,\n42\nekema eya, Mawu Vi la, atsɔ eya ŋutɔ hã ade Fofoa ƒe ɖoɖowo te, ale be Mawu, ame\nsi na dziɖuɖui ɖe nu bubu ɖe sia ɖe dzi la, azu tatɔ, dziɖula gãtɔ.\n29 Ne ame kukuwo magatsi tsitre o la, ekema viɖe kae le mawutsidedeta na\namewo ɖe ame kukuwo nu me? Nu ka tae wòle be miawɔe ne miexɔe se be ame\nkukuwo magatsi tsitre o?\n30 Eye nu ka ta wòle be míatsɔ míaƒe agbe ade xaxa me anɔ ku ƒe asime\nɣesiaɣi? 31 Enye nyateƒe be menɔa ku ƒe asime gbe sia gbe. Esia nye nyateƒe abe ale\nsi medana le miaƒe tsitsi le Aƒetɔ la me ta ene. 32 Eye viɖe kae le avuwɔwɔ kple lã\nwɔadã mawo, Efesotɔwo, me ne wòanye ɖe viɖe si makpɔ le agbe sia me le anyigba\nsia dzi ta ko? Ne míaganɔ agbe le ku megbe o la, ekema anyo be míaɖu nu, ano nu\neye míakpɔ dzidzɔ, elabena etsɔ míaku eye nu sia nu ase afi ma.\n33 Migana ame siwo gblɔa nya siawo la nado lã mi o. Ne mieɖo to wo la,\nmiade asi nuwɔwɔ me abe woawo ke ene. 34 Miwɔ susu ŋudɔ eye miadzudzɔ nu\nvɔ̃wɔwɔ. Ŋu nakpe mi elabena mia dometɔ aɖewo menye kristotɔwo o eye womedze\nsi Mawu gɔ̃ hã o.\nAle si míaƒe tsitretsitsiŋutilã anɔ\n35 Ke ame aɖe abia be, “Ale ke ame kukuwo awɔ hafi agagbɔ agbe? Ŋutilã ka tɔgbie\nanɔ wo si?” 36 Biabia sia nye abunɛtɔwo ƒe biabia! Miakpɔ ŋuɖoɖoa le miawo ŋutɔ\nmiaƒe agble wo me! Ne mietsɔ nuku aɖe de tome la, metsina zua ati o, negbe ɖe ko\n“wòaku” gbã hafi. 37 Eye ne nuku la mie la, nu miemie la toa vovo sãa tsoa nuku si\nmieƒã gbã la gbɔ. Nu si miede tome la nye bliku ƒuƒu sue aɖe ko alo nuku bubu aɖe\nsi mieƒã. 38 Emegbe la, Mawu naa dzedzeme dzeani yeye aɖee, nɔnɔme si eya ŋutɔ\n43\ndi be wòanɔ esi. Ati bubu ƒomevi doa go tsoa nuku ɖe sia ɖe ƒomevi me. 39 Abe ale\nsi nuku kple ati ƒomevi vovowo li ene la, nenema kee ŋutilã ƒomevi vovovowo hã li.\nAmegbetɔwo, lãwo, tɔmelãwo kple xeviwo ƒe ŋutilãwo to vovo.\n40 Nuwɔwɔ siwo le dziƒo la ƒe nɔnɔme to vovo sãa tso esiwo le anyigba dzi\ntɔ gbɔ. Nenema kee, woƒe nyonyo kple ŋutikɔkɔe hã to vovo tso mia tɔ gbɔe. 41\nŊutikɔkɔe aɖe ƒomevi le ɣe si eye ŋutikɔkɔe ƒomevi bubu le ɣleti kple ɣletiviwo hã si\neye ɣletiviwo to vovo tso wo nɔewo gbɔ le nyonyo kple keklẽ me.\n42 Nenema ke míaƒe anyigbadziŋutilã siwo kuna eye wonyunyɔna la to vovo\ntso ŋutilã siwo anɔ mía si ne míetsi tsitre la gbɔ, elabena woawo ya magaku gbeɖe o.\n43 Ŋutilã siwo nye mía tɔ fifia la ɖea fu na mí elabena woléa dɔ eye wokuna, ke\nŋutikɔkɔe ayɔ wo me ne míeva tsi tsitre. Ẽ, wonye ŋutilã siwo gbɔdzɔna eye wokuna\nfifia, ke ne míeva tsi tsitre la, ŋusẽ ayɔ wo me fũ. 44 Wonye dzɔdzɔmeŋutilãwo ko le\nku me, ke ne míeva tsi tsitre la, woanye gbɔgbɔmeŋutilãwo, elabena abe ale si\namegbetɔwo ƒe ŋutilã dzɔdzɔmetɔwo li ene la, nenema kee ŋutilã siwo nye\ngbɔgbɔmetɔwo hã li.\n45 Ŋɔŋlɔ Kɔkɔe la gblɔe na mí be, “Ame gbãtɔ, Adam, zu luʋɔ gbagbe.” Ke\nAdam mamletɔ la zu gbɔgbɔ si na agbe. 46 Ale menye gbɔgbɔmetɔ enye gbãtɔ o, ke\nboŋ dzɔdzɔmetɔ lae, eya megbe hafi gbɔgbɔmetɔ va. 47 Wowɔ Adam tso anyi me,\nke Kristo ɖi tso dziƒo va. 48 Ŋutilã le amegbetɔ ɖe sia ɖe si abe Adam tɔ ene.\nWowɔe tso anyi me ke ame siwo katã zu Kristo tɔ la, Kristo ƒe ŋutilã tɔgbi, si anye\nŋutilã si tso dziƒo la, anɔ wo si. 49 Abe ale si Adam ƒe ŋutilã tɔgbi le mía dometɔ ɖe\nsia ɖe si fifia ene la, nenema kee Kristo ƒe ŋutilã tɔgbi anɔ mía si gbe ɖeka.\n44\n50 Nɔvinyewo, megblɔ esi na mi: Anyigbadziŋutilã si nye lã kple ʋu la, mate\nŋu ayi Mawu ƒe fiaɖuƒe la me o. Míaƒe ŋutilã siwo gblẽna la menye ŋutilã nyuitɔ\nsiwo anɔ agbe tegbee o. 51 Ke mele nya ɣaɣla wɔnuku sia gblɔm na mi: Mí katã\nmíaku o, ke woana ŋutilã yeyewo mí katã. 52 Nu siawo katã ava eme le aɖabaƒoƒo\nɖeka me ne woaku kpẽ mamlɛtɔ. Elabena woaku kpẽ aɖe tso dziŋgɔli me eye kristotɔ\nsiwo katã ku la atsi tsitre enumake kple ŋutilã yeye siwo maku akpɔ o, eye mí ame\nsiwo gale agbe la, woana ŋutilã yeyewo míawo hã enumake. 53 Elabena ele be\nwoatrɔ míaƒe anyigbadziŋutilã siwo le mía si fifia eye woate ŋu aku la woazu\ndziƒoŋutilã siwo mate ŋu agblẽ o, ke boŋ woanɔ agbe tegbee.\n54 Ne eva dzɔ alea la, ekema Ŋɔŋlɔ Kɔkɔe la me nyawo ava eme be, “Womi\nku le dziɖuɖu me.” 55 O, ku afi ka wò dziɖuɖu la le? O, ku afi ka wò ti la le? 56\nElabena ku ƒe ti enye nu vɔ̃, eye nu vɔ̃ ƒe ŋusẽ enye se la. 57 Míeda akpe na Mawu\nle esiawo katã ta! Eyae wɔ mí dziɖulawoe to Yesu Kristo mía Aƒetɔ la dzi!\n58 Eya ta nɔvi lɔlɔ̃awo, esi kakaɖedzi li be míava ɖu dzi ta la, misẽ ŋu eye\nminɔ te. Mina miaƒe dɔwɔwɔ le Aƒetɔ la me nagbã go ɖaa si, elabena mienya bena\nnu sia nu si miawɔ na Aƒetɔ la la, mazu dzodzro akpɔ abe ale si wòanɔ ne tsitretsitsi\naɖeke meli ene o.\nNudzɔdzɔ na Haxɔsɛtɔwo\n16 Azɔ la, se siwo le ga si dzɔm miele be yewoaɖo ɖa kristotɔ siwo le\nYerusalem ŋu la woe nye esiawo. Se siawo kee mede na hame siwo le Galatia. 2 Le\nKwasiɖa ɖe sia ɖe gbe la ele be mia dometɔ ɖe sia ɖe natsɔ ga si wòkpɔ le kwasiɖa\n45\nme la ƒe akpa aɖe adzra ɖo eye wòawɔ eŋutidɔ na nunana sia. Ga home la ku ɖe\nhome si Aƒetɔ la kpe ɖe amea ŋu wòkpɔ la ŋu. Migalala va se ɖe esime mava afi ma\nhafi miadze agbagba be yewoadzɔ ga home la katã zi ɖeka o. 3 Ne meva la, maŋlɔ\nagbalẽ akpe ɖe miaƒe lɔlɔ̃ ƒe nunana la ŋu aɖo ɖe Yerusalem to dɔla nuteƒewɔla aɖe\nsi miawo ŋutɔ miatia la dzi. 4 Eye ne anyo be nye hã mayi kplii la, ekema míate ŋu\nazɔ afɔ ɖeka.\nÐoɖo siwo le Paulo si\n5 Made Makedonia gbã hafi ava kpɔ mi ɖa, ke manɔ afi ma ɣeyiɣi kpui aɖe ko. 6\nAte ŋu ava eme be manɔ miawo gbɔ wòadidi wu, ɖewohĩ le vuvɔŋɔli blibo la katã\nme, eye miado mɔm mayi teƒe bubu. 7 Nyemegadi azɔ be makpɔ mi ɖa ɣeyiɣi kpui\naɖe ko eye matso eme o. Medi be mava nɔ anyi sẽe ne Aƒetɔ la aɖe mɔ nam. 8 Manɔ\nEfeso le afi sia va se ɖe Pentekoste ƒe ŋkekenyui la dzi, 9 elabena mɔnukpɔkpɔ tɔxɛ\naɖe li nam be magblɔ mawunya eye mafia nu le afi sia. Mɔnukpɔkpɔ geɖewo li ke\nfutɔwo hã sɔ gbɔ.\n10 Ne Timoteo va la, mina eƒe mo nadze anyi elabena ele Aƒetɔ la ƒe dɔ wɔm\nabe nye ke ene. 11 Migana ame aɖeke nado vloe alo agbe toɖoɖoe, be enye ɖekakpui\nta o, ke mina wòakpɔ dzidzɔ le ɣeyiɣi si wòanɔ mia dome la me, eye miaɖoe ɖem.\nMele mɔ kpɔm be makpɔe kaba kple ame bubu siwo trɔ gbɔna. 12 Meɖe kuku na\nApolo be eya kple ame bubuwo nava kpɔ mi ɖa, ke ebu be menye Mawu ƒe ɖoɖo\nwònye na ye be yeayi fifia o. Ava mia gbɔ emegbe ne mɔnu aɖe ʋu nɛ:\n46\n13 Minɔ ŋudzɔ be miadze si gbɔgbɔme ƒe dzɔgbevɔ̃ewo. Miwɔ nuteƒe na\nAƒetɔ la. Minɔ agbe abe ŋutsuwo ene eye misẽ ŋu. 14 Nu sia nu si miawɔ la, miwɔe\nkple amenuveve kpakple lɔlɔ̃.\n15 Mieɖoa ŋku Stefana kple eƒe ƒomea dzia? Woawoe nye ame gbãtɔ siwo zu\nkristotɔwo le Akaya eye wole kpekpeɖeŋu geɖe nam kristotɔwo le afi sia afi. 16\nMiwɔ nu siwo woaɖo na mi eye miwɔ nu sia nu si miate ŋui la be miakpe ɖe wo\nkple ame bubu siwo katã tsɔ wo ɖokuiwo sa vɔe abe woawo ene eye wowɔa dɔ sesĩe\nle mia dome la ŋu. 17 Mekpɔ dzidzɔ ŋutɔ be Stefana, Fortunato kple Akaiko va ɖo\nmía gbɔ be yewoakpɔ mí ɖa. Wole kpekpeɖenudɔ siwo miele afĩ sia awɔ nam o la\nwɔm nam ɖe mia teƒe. 18 Wodo dzidɔ geɖe nam eye wode dzi ƒo nam ŋutɔ. Meka ɖe\nedzi be nenema kee wowɔ na miawo hã. Mexɔe se be miekpɔ ŋudzedze le ame siawo\nkple ame bubu siwo le abe woawo ene la ƒe dɔwɔwɔ ŋu.\nNuwuwu gbedonamewo\n19 Hame siwo le Asia le afii la do gbe na mi. Akwila kple Priskila kpakple ame\nbubu siwo katã kpea ta le woƒe aƒeme hena sɔlemedede la hã do gbe na mi. 20 Nɔvi\nsiwo katã le afi sia la bia tso asinye be mado gbe na mi na yewo. Mido gbe na mia\nnɔewo kple lɔlɔ̃ si dze la ne miedo go.\n21 Meŋlɔ agbalẽ sia ƒe nya mamlɛtɔwo kple nye ŋutɔ nye asi. 22 Ame sia\name si melɔ̃a Aƒetɔ la o la, woaƒo fi adee. Aƒetɔ Yesu va! 23 Aƒetɔ Yesu Kristo ƒe\nlɔlɔ̃ kple amenuveve nanɔ anyi kpli mi katã. 24 Metsɔ nye lɔlɔ̃ na mi katã elabena mí\nkatã míenye Kristo Yesu tɔwo.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['2 Corinthiens', '2 janvier 2016 admin Aucun commentaire Bible, épître, ewe, Togo', 'PAULO ƑE AGBALẼ EVELIA SI WOŊLɔ NA KORINTOTɔWO\nKpɔkplɔyiɖeme:\nPauloe nye ame si ŋlɔ Korintotɔwo ƒe agbalẽ evelia hã. Gbeƒãɖeɖe\nKristo hea fukpekpewo vaa ame dzii. Nenema ke wònɔ na Paulo hã.\nWodo vloe, ƒoe, dee gaxɔ me eye ku gɔ̃ hã do ŋɔdzi nɛ ɣeaɖewoɣi. Ke\ndzi meɖe le eƒo o. Korinto kristotɔ aɖewo tsɔ nya aɖewo ɖe Paulo ƒe\nŋusẽ kple nufiafia ŋuti. Paulo ŋlɔ eƒe nuɖenyawo ɖe agbalẽ sia me eye\nwòɖe eƒe dzidzɔkpɔkpɔ fia esime ame siwo tsi tsitre ɖe eŋu la va se\nwo ɖokuiwo gɔme eye wowɔ ɖekpa kplii. Agbalẽ sia he akɔfafa geɖe\nvɛ na kristotɔ siwo nɔ Korinto.\nEmenyawo:\n1. Kpɔkplɔyiɖeme, 1:1-11\n2. Paulo ƒe ɖokuitaʋiʋli, 1:12-7:4\n3. Tomefafa va Korintotɔwo kple Paulo dome, 7:5-16\n4. Mawu ƒe amenuveve na wo, 8:1-9:15\n5. Paulo ƒo nu tso eƒe apostolonyenye kple eƒe ŋusẽ ŋu, 10:1-13:10\n6. Yayra kple ŋusẽdoamenyawo, 13:11-14\n1 Nɔvinye lɔlɔ̃tɔ siwo le Korinto, agbalẽ sia tso nye Paulo, ame si Mawu ŋutɔ\ntia be manye Aƒetɔ Yesu Kristo ƒe dɔla kple nɔvinye Timoteo gbɔ na mi. Míele\nagbalẽ sia ŋlɔm na miawo ɖeɖe ko o, ke boŋ míele eŋlɔm na nɔvi siwo hã le Akaya\nblibo la katã. 2 Mawu, mía Fofo kple Aƒetɔ Yesu Kristo ƒe amenuveve kple ŋutifafa\nnagbã go ɖe mia dzi duu. 3 Woakafu Mawu ame si nye mía Aƒetɔ Yesu Kristo Fofo,\nnublanuikpɔkpɔ Fofo kple akɔfafa katã ƒe Mawu la, 4 ame si fa akɔ na mí le míaƒe\nxaxawo katã me, ale be míawo hã míate ŋu afa akɔ na ame siwo le xaxa me kple\nakɔfafa si míawo ŋutɔ míexɔ tso Mawu gbɔ. 5 Abe ale si Kristo ƒe fukpekpewo gena\nɖe míaƒe agbemee ene la, nenema kee to Kristo me míaƒe akɔfafa hã gba goe. 6 Ne\nmíexaxa la, miawo ƒe akɔfafa kple ɖeɖe tae, ke ne wofa akɔ na mí la, miawo ƒe\nakɔfafa tae, esia dea dzigbɔgbɔblewuu miame be miawo hã mietea ŋu kpea fu siwo\nmiekpena. 7 Míaƒe mɔkpɔkpɔ na mi like goŋgoŋgoŋ, elabena míenyae bena, abe ale\nsi miekpɔ gome le míaƒe fukpekpewo me ene la, nenema ke miakpɔ gome le míaƒe\nakɔfafa hã me.\n8 Nɔvi lɔlɔ̃tɔwo mebu be ele be magblɔ fu siwo míekpe le Asia la na mi.\nWoƒo mí eye wowɔ fu mí ale gbegbe be míawo ŋutɔ gɔ̃ hã míebumɔkpɔkpɔ ɖe sia ɖe\nbe míatsi agbe. 9 Míebu be míele kuku ge elabena míekpɔ be wɔna aɖeke meganɔ\nmía ŋu o gake míetsɔ nu sia nu gblẽ ɖe Aƒetɔ si tea ŋu wɔa nu sia nu eye wòfɔa ame\nkukuwo gɔ̃ hã tso yɔdo me la sime. 10 Vavã, Mawu ɖe mí tso ku dziŋɔ aɖe sime, ale\nmíetsɔ míaƒe mɔkpɔkpɔ da ɖe edzi be aɖe mí tso fukpekpe ɖe sia ɖe me ɖaa. 11 Eya\nta mi katã miwɔ ɖeka ne miado gbe ɖa ɖe mía ta vevie. Zi ale si miedo gbe ɖa eye\nmieɖe kuku ɖe mía ta la, zi nenema ke miagada akpe na Aƒetɔ la ɖe eƒe ŋuɖoɖo si na\nbe míenɔ dedie la ta.\nTɔtrɔ va Paulo ƒe ɖoɖowo me\n12 Ke míawo hã, adegbe si míeƒona lae nye be, míeléa mía ɖokuiwo nyuie le xexe\nsia me, eye le mia dome hã la, míezɔna le dzitsinya kɔkɔe nu, míewɔ mía ɖokuiwo\ndzadzɛ eye míetoa nyateƒe le nu sia nu me. Ke menye míawo ŋutɔ ƒe ŋusẽ mee\nmíewɔ esiawo le o, ke boŋ wo katã tso Aƒetɔ la gbɔ. 13 Elabena míeŋlɔ nya bubu\naɖeke na mi, si miate ŋu axlẽ alo ase egɔme o. Mele mɔ kpɔm be 14 abe ale si miese\nmíaƒe nya gɔme afã kple afãe ene la, miava se egɔme blibo ale be miate ŋu aƒo\nadegbe le mía ŋu abe ale si míaƒoe le mia ŋu le Aƒetɔ Yesu ƒe ŋkeke la dzi ene. 15\nEsi meka ɖe miaƒe nugɔmesese dzi tae medi be mava mia gbɔ gbã le nye mɔzɔzɔ me,\nale be miagaxɔ yayra ɖe yayra dzi. 16 Tso mia gbɔ la, mayi Makedonia eye ne metrɔ\ntso Makedonia la magava to mia gbɔ ale miado mɔm ne medzo yina Yudea.\nNu si he apostoloa ƒe vava ɖe megbe\n17 ɖewohῖ mianɔ biabia be, ɖe metrɔ ɖoɖo si mewɔ gbã la alo ɖe mele nu wɔm abe\nxexeametɔ siwo menya Kristo o la ene, ame siwo ne, nya lae nye “ẽ” la, wogblɔna\nbe “ao” hã? 18 Gbeɖe, mele eme nenema o. Abe ale si Mawu nye nyateƒetɔ ene la,\nnyemenye ame ma ƒomevi o. Nye “ẽ” nye “ẽ”.\n19 Elabena Mawu ƒe Vi, Yesu Kristo, ame si ŋu nye Paulo, Silvano kple\nTimoteo míeɖe gbeƒã le na mi la, menye ame si ne nya lae nye “ẽ” la, wògblɔ be\n“ao” o. Aƒetɔ Yesu Kristo wɔna ɖe nu sia nu si wògblɔ la ko dzi. 20 Aƒetɔ Yesu\nKristo kpɔna hã be Mawu ƒe ŋugbedodo ɖe sia ɖe va eme pɛpɛpɛ. Ne ŋugbedodoawo\nwu akpe nanewo hã la, wovaa eme na mí to Kristo dzi hena Mawu ƒe kafukafu. 21\nMedi be wòanɔ susu me na mi bena, Mawue wɔ mí kple miawo hã bena míezu\nkristotɔ vavãwo eye wòtia mí abe eƒe apostolowo ene be míaɖe gbeƒã nyanyui\nla. 22 Eya ame si de dzesi mí abe viawo ene, eye wòtsɔ Gbɔgbɔ Kɔkɔe la de míaƒe\ndziwo me abe kpeɖodzi ene be míenye etɔwo eye abe nu siwo wòle míana ge la ƒe\nakpa gbãtɔ ene.\n23 Azɔ la, meyɔ Mawu tso nye dzime ke abe ɖase ene bena nu si gblɔm mele\nna mi la enye nyateƒe tututu, susu si ta nyemeva mia gbɔ haɖe o lae nye be nyemedi\nbe mava ka mo na mi eye mawɔe be miaxa nu o. 24 Menye ɖe míegale\namegã ɖum ɖe mia dzi hele se dem na mi tso nu si ke miaxɔ ase la ŋuti o, elabena\nmienya nu si dze be miaxɔ ase, eyae nye Kristo ame si dzi miexɔ se hã. Togbɔ be ne\nmeva la nyemate ŋu akpe ɖe mia ŋuti, adzi míaƒe xɔse ɖe edzi o, elabena miaƒe xɔse\nsɔ gbɔ xoxo hã la, medi be mawɔ nane si ado dzidzɔ na mi ne meva, menye be mana\nmialé blanui o.\n2 Ke azɔ la, nye ŋutɔ meɖoe be nyemagava mia gbɔ kple nu si agahe nuxaxa vɛ\nna mi o. 2 Elabena ne megade nuxaxa miaƒe dzi me la, miete ŋu le dzidzɔ do ge nam\nle mia gbɔnɔnɔ me o, evɔ ame bubu aɖeke hã meli si ado dzidzɔ nam tsɔ wu miawo\no. 3 Esia tae meŋlɔ agbalẽ ma na mi ale be miaɖɔ nuwo ɖo hafi mava, elabena\nnyemedi be makpɔ naneke le mi ame siwo ŋu meɖoa ŋu ɖo be miado dzidzɔ geɖe\nnam la ŋu si ade nuxaxa nye dzime o. Menyae nyuie bena ne meva mia gbɔ le\ndzidzɔ me la ekema miawo hã miakpɔ dzidzɔ geɖe. 4 Nuxaxa kple veve geɖe nɔ nye\ndzime, eye aɖatsiwo ge le mo nam gɔ̃ hã le agbalẽ ma ŋɔŋlɔ me, eye menye ɖe\nmeŋlɔ agbalẽ la be mana miaxa nu o, ke boŋ meŋlɔe be mana miadze si nu\nmasɔmasɔ siwo le edzi yim le mia gbɔ kple ale si melɔ̃ mii vevie.\n5\nTsɔtsɔ ke na vɔ̃wɔla\n5 Ne ame aɖe he nuxaxa vɛ la, menye nyee wòdo nuxaxa na o ke boŋ mi katãe, mele\negblɔm alea be nyemagate gbe ɖe dzi fũu o. 6 Eya ta tohehe si ame akpa gãtɔ da ɖe\nnenem me sia dzi la sɔ gbɔ nɛ. 7 Azɔ ele be miatsɔ eƒe nu vɔ̃wo kee eye miafa akɔ\nnɛ. Ne menye nenema o la, ase veve eye dzi aɖe le eƒo ale gbegbe be wòatrɔ ɖa tso\nnyateƒe la gbɔ. 8 Meɖe kuku na mi, miɖee fiae azɔ be miegalɔ̃e pɛpɛpɛ abe tsã ene. 9\nMeŋlɔ agbalẽ ma na mi be makpɔe ɖa be, miele klalo awɔ ɖe nye ɖoɖowo dzi eye be\nmakpɔe ɖa be toɖoɖo gbɔgbɔ le mia me mahã? 10 Nu si mietsɔ ke ame aɖe la, nye\nhã metsɔe kee, eye edze be nye hã matsɔe ke le Aƒetɔ Yesu Kristo ƒe ŋusẽ me hena\nmiaƒe nyonyo ko. 11 Susu bubu si ta wòdze be miatsɔ nu vɔ̃ ake amewo lae nye be\nmiaxe mɔ na Satana be wòagaɖu mia dzi ahe tɔtɔ va mia dome o, elabena mí katã\nmíedze si ale si wòdi be yeade zitɔtɔ hamewo dome.\nNubabla Yeyea ƒe apostolowo\n12 Esi meva Troa be magblɔ Kristo ƒe nyanyui la le afi ma la, mekpɔ be Aƒetɔ la\nŋutɔ ʋu mɔ nam be dɔ la nayi edzi nyuie. 13 Gake metsi dzi le ɖokuinye me, elabena\nnyemekpɔ nɔvinye lɔlɔ̃tɔ Tito le afi ma o, gawu la nyemenya afi si wònɔ kple nu\nsiwo nɔ dzɔdzɔm ɖe edzi o. Medo taflatse na Troatɔwo eye medzo le afi ma heyi\nMakedonia.\n14 Ke akpe na Mawu be to nu si Kristo wɔ me la míekpɔ dziɖuɖu eye\nmíekaka nyanyui la abe ami ʋeʋẽ si ʋẽna lililῖ ene ɖe amewo dome le afi sia afi si\n6\nmíeyi. 15 Elabena Mawu wɔ mí míezu ami si ʋẽna lililῖ la eye Kristo ƒe ʋeʋẽ lililῖ si\nwòtsɔ de mía me la kaka ɖe ame siwo katã kpɔ xɔxɔ kple ame siwo mekpɔe o siaa\ndome. 16 Nunana nyui si Kristo tsɔ na mí la ɖi ku ƒe ʋeʋẽ na ame siwo le tsɔtsrɔ̃m.\nKe le ame siwo xɔ Kristo dzi se ya gbɔ la, míenye ʋeʋẽ lililῖ si naa agbe. Azɔ biabia\nlae nye be, ame ka ŋu ŋutete le be wòawɔ Aƒetɔ la ƒe dɔ siawo? 17 Míawo la míele\nabe ame siwo tsɔ mawunya la ɖo ŋgonu hele amewo blem, le ga xɔm le wo si la ene\no. Esi wònye Mawue dɔ mí ta la, míeƒoa nu kple Kristo ƒe ŋusẽ la eye Mawu ƒe ŋku\nle mía ŋu ɖaa.\n3 Ke nya siwo meŋlɔ na mi la, ɖe wodze abe míele mía ɖokui kafum ena?\nMíawo la míele abe aʋatsonufiala mawo siwo xɔa kafukafugbalẽwo tsoa amewo gbɔ\nva nɔa mia fiam la ene o, míawo ya kafukafugbalẽ aɖeke mehiã mí o. 2 Fifia la ame\nsia ame le afi sia afi kpɔe dze sii azɔ be Kristo to mia dzi wɔ dɔ nukutɔe le mia\ndome, eye miezu ame yeyewo. Elabena miedzudzɔ agbe vlo nɔnɔ eye mieva nyateƒe\nƒe kekeli la gbɔ, esia ɖeɖe si amewo kpɔ le mia ŋuti la nye agbalẽ blibo si woaxlẽ. 3\nAmewo akpɔe be miezu agbalẽ si tso Kristo gbɔ to mía dzi. Menye agbalẽ si woŋlɔ\nkple nuŋlɔti kple nuŋlɔtsi o ke boŋ esi wotsɔ Mawu gbagbe la ƒe Gbɔgbɔ ŋlɔe ɖe\nmiaƒe dziwo me, ke menye ɖe nuŋlɔkpewo dzi o.\n4 Míele nya siawo gblɔm kple kakaɖedzi, elabena míeɖo ŋu ɖe Mawu ɖeka\nhɔ̃ la ko ŋu to Aƒetɔ Yesu Kristo me be akpe ɖe mía ŋu be míawɔ ɖe nu sia nu si\nmíagblɔ la dzi. 5 Míawo la ŋusẽ aɖeke mele mía si si míate ŋu atsɔ awɔ nu siawo\nkatã o, ke míaƒe ŋusẽ kple dzidzedzekpɔkpɔ la tso Mawu gbɔ. 6 Mawu nye ame si de\n7\ndɔ sia asi na mí bena míaɖe gbeƒã nubabla yeye si wòwɔ be ame sia ame nakpɔ agbe\nmavɔ la. Nubabla yeye sia to vovo sãa tso xoxoa si nye be ame nadze agbagba awɔ\nɖe Se Ewoawo dzi la gbɔ, ke yeyetɔe nye be míasubɔ Mawu le Gbɔgbɔ me. Elabena\nGbɔgbɔ lae gbɔa agbe ame, ke seawo ɖeɖe ko dzi wɔwɔ kplɔa ame yia ku me.\nNubabla Yeye la ƒe ŋutikɔkɔe\n7 Enye nyateƒe be Mose xɔ se siwo ɖeɖe dzi wɔwɔ hea ku vɛ la, le ŋutikɔkɔe gã aɖe\nme. Eye esi wòtrɔ gbɔ va Israelviwo gbɔ kple seawo la, kekelẽ gã aɖe ƒo xlãe ale\ngbegbe be eƒe amewo mete ŋu kpɔ eƒe ŋkume gɔ̃ o gake ŋutikɔkɔe ma nu va yi xoxo.\n8 Ke azɔ la ɖe míakpɔ mɔ na dzidzɔ kple ŋutikɔkɔe geɖe wu le esime Gbɔgbɔ Kɔkɔe\nla le amewo xɔm ɖe agbe le ŋkeke siawo me oa? 9 Ne ŋutikɔkɔe geɖe ƒo xlã se siwo\nhea ku vɛ la, ekema ŋutikɔkɔe geɖe fũu ŋutɔe aƒo xlã nubabla yeye si Mawu wɔ si\nkplɔa ame yia agbe mavɔ la me. 10 Le nyateƒe me la ŋutikɔkɔe ma si klẽ tso Mose ƒe\nŋkume la menye naneke ne woatsɔ asɔ kple esi ƒo xlã Mawu ƒe nubabla yeye la o. 11\nEya ta ne nu xoxo si nu va yi la kpɔ ŋutikɔkɔe nenema la, ekema Mawu ƒe nubabla\nyeye si hea agbe mavɔ vɛ la ƒe ŋutikɔkɔe la mele gbɔgblɔ me o, elabena eya anɔ anyi\ntegbetegbe.\n12 Esi míenya be nubabla yeye sia kple eƒe ŋutikɔkɔe la li tegbee ta la, dzika\nmetsoa mía ƒo o, eye míegblɔa nya la kple dzideƒo. 13 Míawo ya la, míawɔ abe ale\nsi Mose wɔ esi wòtsɔ nu tsyɔ mo be Israelviwo nagakpɔ kekelẽ la kple ale si wonɔ\nbubum le mo nɛ la ene o.\n14 Va se ɖe egbe ŋkeke dzi la, menye Mose ƒo mo ko wotsyɔ nui o, ke boŋ\nIsraelviwo hã ƒe susuwo kple nugɔmesese dzie, elabena wogaɖoa dzi ɖe seawo ŋu\n8\neye woxlẽnɛ ɖaa abe nu si ko me woƒe mɔkpɔkpɔ le ene, evɔ wònye to Kristo\ndzixɔxɔse me ko hafi woate ŋu adzo le vivitia me eye agbe ƒe kekeli la nadze na wo.\n15 Eye va se ɖe fifia ne woxlẽ Mose ƒe Se Ewoawo la, woƒe ŋkuwo meʋu o elabena\nwobuna be seawo dzi wɔwɔ koe ana agbe yewo.\n16 Ke gbe si gbe wo dometɔ aɖe trɔ tso eƒe mɔ vɔ̃wo dzi eye wòxɔ Kristo abe\nAƒetɔ ene la, ekema nu si tsyɔ mo nɛ ta wòle viviti me la ɖena ɖa enumake. 17 Aƒetɔ\nla ŋutɔe nye Gbɔgbɔ si naa agbe wo eye afi si Aƒetɔa ƒe Gbɔgbɔ le ko la ablɔɖe vavã\nhã nɔa afi ma. 18 Ke mí ame siwo katã xɔ Yesu Kristo abe Aƒetɔ ene eye míeɖo dzi\nɖe eya ɖeɖe ko ŋu la, nutsyɔnu aɖeke mele míaƒe mowo o eya ta míele abe ahuhɔ̃e si\nɖea Aƒetɔ la ƒe keklẽ kple ŋutikɔkɔe fῖana la ene. Eye zi ale si Kristo ƒe Gbɔgbɔ la le\ndɔ wɔm le mía me la, etrɔa mí be míaɖi Kristo le eƒe ŋutikɔkɔe me.\nKesinɔnuwo le anyigoewo me\n4 Mawu ŋutɔ ƒe nublanuikpɔkpɔ mee wòtso be wòtsɔ dɔ sia de asi na mí be\nmíaɖe gbeƒã dzimetɔtrɔ kple agbe yeye nɔnɔ na ame sia ame. Eya tae ɖeɖi metea mía\nŋu le ewɔwɔ me o. 2 Míeblua afɔ na Mawu ƒe nya la o, ke boŋ ale si ame geɖewo\nnyae ene la, míetsia tsitre ɖe Mawu ƒe ŋusẽ me eye míegblɔa nyateƒenya vavãtɔ la na\name sia ame. Le Kristo me la, míeɖe vivitimenuwɔnawo kple ŋukpenanuwɔwɔwo\nkatã ɖa eye míegbe nu le alakpadada gbɔ helé nyateƒe la ko me ɖe asi.\n3 Eya ta ne Kristo ƒe nyanyui si míele gbeƒã ɖem la gɔmesese sesẽ na ame\naɖewo la, ekema ame siwo dze tsɔtsrɔ̃mɔ dzi la koe wòanɔ na nenema. 4 Satana ame\nsi le dzi ɖum le xexe vɔ̃ɖi sia me fifia lae gbã dzimaxɔsetɔwo ƒe ŋkuwo eye wòtsyɔ\n9\nnu woƒe susuwo dzi. Ewɔ esia be womagakpɔ kekeli si tso nyanyui la me le\nkeklẽm ɖe wo dzi la eye woase nu si gblɔm míele tso Kristo si nye Mawu ƒe\nŋutikɔkɔe ŋu la gɔme o. 5 Menye mía ŋutɔ ɖokuiwo ŋutie míele gbeƒã ɖem le na mi\no, ke boŋ Aƒetɔ Yesu Kristo ŋutie, eye eya koe dze be míasubɔ. Nya siwo ko\nmíegblɔna tsoa mía ɖokuiwo ŋuti na mi koe nye be Kristo ƒe amedɔdɔwoe míenye ɖe\nnu gã siwo wòwɔ na mí la ta. 6 Mawu ame si gblɔ be: “Kekeli neklẽ ɖe viviti me\nla,” kee nye ame si klẽ ɖe míawo hã ƒe dzi me. To esia wɔwɔ me la, ena be míexɔ\nkekeli la ƒe sidzedze, si nye eƒe ŋutikɔkɔe si klẽna tso Kristo me. 7 Ke kesinɔnu sia\nle míasi le anyigoewo me, be wòaɖee fia be ŋusẽ triakɔ sia metso míagbɔ o, ke boŋ\nMawu gbɔe wòtso.\n8 Womimi mí ɖo le go sia go me, gake womegbã mí o, míetɔtɔ gake dzi\nmeɖe le míaƒo o, 9 woti mía yome gake womegblẽ mí ɖi o, woƒo mí ƒu anyi, gake\nwometsrɔ̃ mí o. 10 Yesu ƒe ku le míaƒe ŋutilã me míele yiyimee gbe sia gbe, be\nwoaɖe Yesu ƒe agbe hã ɖe go le míaƒe ŋutilã me.\n11 Elabena wotsɔ mí ame siwo le agbe la de asi na ku gbe sia gbe le Yesu ta,\nbe woaɖe eƒe agbe ɖe go le míaƒe ŋutilã si le kuku ge la me. 12 Eya ta, ku le dɔ wɔm\nle mía me, gake agbe le dɔ wɔm le miawo me.\n13 Esi míenya be Mawu tsɔa beléle tɔxɛ na mí ta la, míawo hã míeɖea gbeƒã\nKristo ame si dzi míexɔ se la kple dzideƒo, abe ale si Psalmowoŋlɔla gblɔe ene be:\n“Mexɔe se, eya ta meƒo nu ɖo” la, nenema ke míawo hã míexɔe se eya ta míadzudzɔ\nnuƒoƒo o. 14 Míenya be Mawu ame si fɔ Kristo ɖe tsitre tso ame kukuwo dome la,\nafɔ míawo hã kple Kristo ɖe tsitre eye wòatsɔ mí kple miawo siaa nɛ. 15 Míaƒe\nfukpekpe siawo katã nye viɖe geɖe na mi, eye zi ale si míeɖe gbeƒã Mawu ƒe\n10\namenuveve sia na ame geɖewo eye wokpɔ gome le eme la zi nenema ke woatsɔ\nkafukafu kple akpedada na Aƒetɔ la.\n16 Esia tae ɖeɖi metea mía ŋu o eye míana ta o. Togbɔ be míaƒe ŋutilãwo le\ngbɔdzɔgbɔdzɔm hã la, ŋusẽ si tso Aƒetɔ la gbɔ eye wòle mía me la, le tsitsim ɖe edzi\ngbe sia gbe. 17 Xaxa kple fuwɔame siwo katã le mía dzi vam fifia la nu gbɔna yiyi\nge kpuie. Eye le esia teƒe la, Mawu ana eƒe yayrawo kple ŋutikɔkɔe geɖe mí ɖaa tso\nmavɔ me yi mavɔ me. 18 Susu sia tae míetsɔa nu siwo kpɔm míele fifia la dea tame\no. Ke boŋ míetsɔa míaƒe susuwo gblẽna ɖe nu siwo le Aƒetɔ la gbɔ, siwo ke míekpɔ\nhaɖe o la dzi. Elabena fukpekpewo katã nu ava yi kpuie, ke dzidzɔ si gbɔna tso\nAƒetɔ gbɔ la anɔ anyi tegbee.\nMíaƒe nɔƒe le dziƒo\n5 Míenyae bena ne wokaka míaƒe anyigbadzixɔ siwo nye míaƒe ŋutilãwo la,\nMawu ana ŋutilã yeye, makumaku mí le dziƒo. Eye xɔ yeye siwo Mawu ana mí la\nmenye amegbetɔwo ƒe asinudɔ o, ke Mawu ŋutɔe tui. 2 Míele fu kpem ŋutɔ le míaƒe\nanyigba dzi ŋutilã siawo me, eya tae wòle mía dzrom vevie eye míele mɔ kpɔm na\ngbe sia gbe Aƒetɔ la atsɔ dziƒoŋutilã yeyewo ava do na mí abe awu ene. 3 Elabena\nmenye gbɔgbɔme ko míanɔ o, ke boŋ Mawu ado awu na mí esi nye dziƒoŋutilã la. 4\nZi ale si míegale anyigbadziŋutilã me ko la zi nenema ke míekpea fu siwo hea\nhũɖeɖe kple vevesese vaa mía dzi. Menye ɖe míebe míadzo kaba le\nanyighbadziŋutilã sia me o, ke boŋ míaƒe mɔkpɔkpɔe nye be Aƒetɔ la natsɔ dziƒotɔ si\nnye agbe la atsyɔ na mí, bena wòaɖu esi me míele fifia si gblẽna la dzi. 5 Mawu\n11\nŋutɔe ɖoe be tɔtrɔ sia nava míaƒe agbenɔnɔ me eya tae wòtsɔ Gbɔgbɔ Kɔkɔe la de\nmía me abe kpeɖodzinu ene.\n6 Azɔ la míele mɔ kpɔm kple dzideƒo na dziƒoŋutilã yeye sia xɔxɔ. Míenyae\nbena zi ale si míegale anyigbadziŋutilã me le afi sia la, míeɖo Aƒetɔ la gbɔ le dziƒo\nhaɖe o. 7 Míenyae bena esiawo katã le eme vavã to xɔse me ke menye to nukpɔkpɔ\nkple ŋku me o. 8 Ke dzideƒo blibo le mía si eye wòdzroa mí gɔ̃ hã be míadzo le\nanyigbadziŋutilã sia me aɖanɔ Aƒetɔ la gbɔ le eƒe ŋutikɔkɔe ƒe mavɔ la me. 9 Ke\nmíaƒe didi vevi enye be ne míele agbe le anyigbadziŋutilã sia me alo míele egbɔ le\ndziƒo la míawɔ eƒe lɔlɔ̃nu le nu sia nu me. 10 Elabena mí katã míava tsi tre ɖe Kristo\nŋkume gbe ɖeka, bena wòadrɔ̃ ʋɔnu mí eye wòadzro míaƒe agbenɔɣinuwɔnawo me\ntsitotsito. Eye wòaxe fe na ame sia ame pɛpɛpɛ ɖe ale si wònɔ agbe le anyigba dzii\nla nu. Ne èwɔ nu nyui la, àxɔ fetu nyui eye ne èwɔ vɔ̃ la, àxɔ fetu vɔ̃.\nKrisoto ƒe amedɔdɔwo\n11 Mawuvɔvɔ̃ si le mía me tae míeɖea gbeƒã eye míeƒoa dzimetɔtrɔ ƒe nya la ɖe\namewo katã nu be woava Aƒetɔ la gbɔ. Mawu ŋutɔ nya bena míele dɔ sia wɔm kple\ndzimekɔkɔ, eye mexɔe se be miawo hã mienyae nenema tututu.\n12 Menye mía ɖokui kafum míele alo menye mía ɖokui dom míele ɖe dzi o,\nɖe ko míedi be miada ɖe mía dzi abe ame siwo nye Aƒetɔ la ƒe amedɔdɔ vavãwo ene.\nEye miate ŋu atsɔ mí aƒo adegbee alo aɖo nya ŋu na nufiala alakpatɔ siwo le mia\ndome, ame siwo ƒe susu koe nye be yewoƒe dzedzeme nanya kpɔ nyuie le amewo\ngbɔ ko, ke woƒe dziwo me do viviti tsiɖitsiɖi. 13 Ne nya siawo sese ɖi le miaƒe towo\nme abe ɖe míaƒe susuwo da ene la, ekema le Mawu ƒe ŋutikɔkɔe la tae. Ke ne\n12\nmiedze sii be míaƒe nyawo meɖi ame siwo ƒe tagbɔ tɔtɔ tɔ o la, ekema aɖe vi geɖe\nna mi. 14 Menye mía ŋutɔwo ƒe viɖekpɔkpɔ tae míele nu sia nu si wɔm míele la\nwɔm o, míele ewɔm elabena Kristo ƒe lɔlɔ̃ le mía kplɔm. Esi míexɔe se bena Aƒetɔ\nYesu Kristo ku ɖe mí katã ta la, ele be míawo hã míaxɔe se be míeku na agbe xoxo\nsiwo míenɔna tsã la. 15 Nu vevitɔ si ta Kristo ku ɖo lae nye be mí ame siwo le agbe\nfifia eye míekpɔ gome le Mawu ƒe amenuvevenunana si nye agbe mavɔ la me la,\nmíaganɔ agbe na mía ɖokuiwo alo awɔ nu si dze mía ŋu o. Ele be míanɔ agbe na\nKristo ɖeka ko, ame si ku, ke Fofo la fɔe ɖe tsitre la, eye míawɔ nu si nye eƒe lɔlɔ̃nu\nko. 16 Eya ta tso fifia dzi heyina la migadrɔ̃ ʋɔnu ame aɖeke le ŋutilã nu be, ame sia\nnye amegã alo bubume alo be nɔvi kristotɔ aɖe nye nu vɔ̃ wɔla o. Ŋku ma ƒomevie\nmíetsɔ kpɔ Kristoe tsã be enye vɔ̃wɔla. Gake fifia la meganye nenemae míegale\nekpɔmii o. 17 Ne ame aɖe xɔ Kristo abe eƒe Aƒetɔ ene la, Kristo tsɔa agbenɔnɔ yeye\ndea amea me. Agbenɔnɔ vɔ̃ɖi xoxotɔ si wònɔna tsã la nu va yina, eye wòdzea agbe\nyeye nɔnɔ gɔme.\n18 Nu siawo katã tso Mawu dɔmenyotɔ la gbɔ, ame si gbɔ agbe míawo hã\neye wògawɔa mí etɔwoe to Kristo dzi. Mawu ŋutɔ tsɔ dɔ nyui sia de asi na mí be\nmíakplɔ ame bubuwo hã va egbɔe be wòakpɔ nublanui na wo eye woawɔ ɖeka kplii.\n19 Gbeƒã si ko ɖem míele fifia lae nye be Mawu, to Kristo dzi le xexeame katã\nkpem va eɖokui gbɔe. Màgaɖo ŋku amewo ƒe nu vɔ̃wo dzi azɔ o, ke boŋ àtsɔ wo ake\nwo eye wòatutu wo ɖa keŋ. Nukunya siae wòde asi na mí be míagblɔ na amewo\nkatã. 20 Eya ta míawo la, Kristo ƒe amedɔdɔwoe míenye, eye Mawu le nu ƒom na mi\nto mía dzi. Míeto Kristo dzi hele kuku ɖem na mi be ame sia ame nadzudzɔ nu vɔ̃\nwɔwɔ eye wòaxɔ Mawu ƒe lɔlɔ̃ si wòna be ne wòawɔ ɖeka kplii. 21 Elabena Kristo\n13\nmewɔ nu vɔ̃ aɖeke o, gake be míawo míakpɔ agbe ta la, Mawu tsɔ míaƒe nu vɔ̃wo ƒe\nagba dro ɖe eyama dzi. Eye wòtsɔ eƒe dɔmenyo kple amenuveve ɖo eteƒe na mí katã.\n6 Esi mí kata míenye Mawu ƒe hadɔwɔlawo ta la, míele kuku ɖem na mi bena\nmigado vlo Mawu ƒe amenuveve la o. 2 Elabena Mawu gblɔ be, “Meɖo to wò le nye\namenuveɣi la, eye mekpe ɖe ŋuwò le xɔxɔgbe la.” Mele egblɔm na wò be fifi enye\namenuveɣi, kpɔ ɖa fifi enye xɔxɔgbe!\nPaulo ƒe fukpekpe\n3 Míedi be ame aɖeke nakpɔ vodada le dɔ si wɔm míele na Aƒetɔ la ŋu o.\n4 Eya ta le xaxawo, hiãkamewo kple yometiti geɖewo me hã la míedoa dzi\neye míeɖea mía ɖokui fiana abe Mawu ƒe subɔla vavãwo ene. 5 Woƒo mí eye wode\nmí gaxɔ me, ame siwo lɔ veve helihelῖ ɖe dzime la tso ɖe mía ŋu kpɔ, míewɔ dɔ\nsesῖe ale be ɖeɖi te mía ŋu kpɔ, míetsia zãdomadɔlɔ̃e eye dɔ wua mí. 6 Le nu sia nu\nme la, míeɖea mía ɖokuiwo fiana abe mawuviwo ene eye míenɔa anyi le\ndzadzɛnyenye me. Míegbɔa dzi ɖi eye míenyoa dɔme na ame sia ame. Ale si míedze\nsi Aƒetɔ lae ŋu míezɔna ɖo. Mawu ƒe Gbɔgbɔ Kɔkɔe la yɔ mí fũu eye míezɔna le eme\nkple lɔlɔ̃ si me alakpa mele o. 7 Míezɔna le Mawu ƒe nyateƒe kple eƒe ŋusẽ me, esi\nnana be míekpɔa dziɖuɖu ɣesiaɣi. Eye ame dzɔdzɔewo ƒe aʋawɔnu siwo le nuɖusime\nkple miame la le mía si.\n8 Nenye be amewo de bubu mía ŋu alo do ŋukpe mí, nenye be wodzu mí alo\nkafu mí eye wose nyateƒe si gblɔm míele gake wogbe be yewomaxɔe o, eye wobu mí\n14\nabe alakpatɔwo ene hã la, Aƒetɔ la ko míanɔ agbe na.\n9 Xexeametɔwo mebua mí ɖe naneke me o, gake Mawu ya nya mí nyuie.\nMíele kudo nu ɣesiaɣi, gake kpɔɖa, míele agbe wu nu sia nu. Wode abi mía ŋu gake\nmieku o. 10 Míaƒe dziwo sea veve ŋutɔ eye míeléa blanui, gake Aƒetɔ la tsɔa eƒe\ndzidzɔ dea mía me. Míenye kesinɔtɔ le xexeamenuwo me o, gake míenaa\ngbɔgbɔmenunana xɔasiwo. Míedzena abe ame siwo si naneke mele o la ene gake nu\nsia nu nye mía tɔ to Kristo me.\n11 Nɔvi Korinto hametɔ lɔlɔ̃awo, meʋu nye dzime faa gblɔ nu siwo le eme la\nna mi. Míelɔ̃a mi ŋutɔ eya ta 12 míeɣla naneke ɖe mi o, ke boŋ míelɔ̃ mi tso dzi\nblibo me gake ewɔ nuku ŋutɔ be mieʋu miaƒe dziwo me ɖe mía ŋu abe ale si míawo\nmíewɔe na mi ene o. 13 Azɔ la medi be maƒo nu na mi abe vinye ŋutɔ ŋutɔwo ene.\nMina be miaƒe dɔme nakɔ ɖe mía ŋu, eye mialɔ̃ mí tso dzi blibo me abe ale si míelɔ̃\nmii ene.\nMigade ha kple dzimaxɔsetɔwo o\n14 Migawɔ ɖeka kple ame siwo melɔ̃a Aƒetɔ la o. Ƒomedodo kae le xɔsetɔwo kple\ndzimaxɔsetɔwo dome? Eye ale ke kekeli kple viviti ate ŋu anɔ teƒe ɖekae le ɣeyiɣi\nɖeka me? 15 Ale ke Kristo si nye dzɔdzɔetɔwo ƒe fia kple Abosam si nye nu vɔ̃\nwɔlawo ƒe fia la ate ŋu awɔ ɖekae? Eye ale ke kristotɔ hã ate ŋu awɔ ɖeka kple\nAbosamtɔ? 16 Nenema ke mele be ɖekawɔwɔ aɖeke nanɔ gbedoxɔ kple trɔ̃xɔ dome\no. Míawoe nye Mawu gbagbe la ƒe gbedoxɔ, afi si wònɔna. Mawu ŋutɔ gblɔ bena,\n“Manɔ ame siwo nye tɔnyewo la dome, mazɔ le wo dome. Manye woƒe Mawu eye\nwoawo hã woanye nye dukɔ.” 17 Esia tae Aƒetɔ la gblɔ be, “Vinyewo mido go ɖa\n15\nle wo dome, eye miaɖe vovo ɖa tso wo gbɔ le nu sia nu me. Migade asi woƒe nu si\nwo ŋuti mekɔ o, alo nu ƒoɖi siwo wowɔna la ŋuti o, ekema maxɔ mi abe tɔnyewo\nene, 18 manye mia Fofo eye miawo hã mianye vinye ŋutsuwo kple vinye nyɔnuwo.”\nPaulo ƒe dzidzɔ\n7 Ke azɔ nɔvinye lɔlɔ̃tɔwo esi Mawu do ŋugbe gã siawo na mí ta la, mina mía\ndzudzɔ nu gbegblẽ wɔwɔ. Eye míate ɖa xaa tso nu siwo ƒoa ɖi míaƒe ŋutilã kple\ngbɔgbɔ la gbɔ, eye míanɔ agbe kɔkɔewo to Aƒetɔ la vɔvɔ̃ me, alé eƒe nyawo me ɖe\nasi sesῖe.\n2 Le míaƒe dɔwɔwɔ me kpli mi la míekplɔ ame aɖeke to mɔ tatra aɖeke dzi o,\nmíeba ame aɖeke alo gblẽ ame aɖeke ƒe naneke o eya ta miʋu miaƒe dziwo ƒe\nʋɔtruwo ne miaxɔ mí ɖe eme. 3 Nyemele esiawo gblɔm be matsɔ fɔbubu aɖeke ada\nɖe mia dzi o, elabena megblɔ va yi xoxo be mena teƒe mi le nye dzi me tegbee be\nmanɔ agbe kpli mi eye maku hã kpli mi. 4 Meɖoa dzi ɖe mia ŋu ŋutɔ eye medana ɖe\nmia dzi hã ŋutɔ eye togbɔ be nuxaxa kple vevesese geɖe le dzinye hã la, ne meɖo\nŋku mia dzi ko la, dzideƒo ɖoa asinye eye dzidzɔ yɔa menye taŋtaŋtaŋ.\nNuxaxa si hea dzimetɔtrɔ vɛ\n5 Míekpɔ ŋutifafa aɖeke esi míeva ɖo Makedonia o, fukpekpewo sɔŋ koe ƒoxlã mí.\nAmewo do dzre na mí to mɔ ɖe sia aɖe dzi, eye vɔvɔ̃ kple ŋɔdzi yɔ mía me fũu ŋutɔ.\n6 Ke Mawu, ame si ŋutɔ dea dzi ƒo na ame siwo ƒo dzi ɖe le la, de dzi ƒo na míawo\nhã esi Tito va ɖo mía gbɔ. 7 Menye esi wòva ɖo mía gbɔ dedie la ɖeɖe koe na be\n16\nmíekpɔ dzidzɔ o, ke boŋ nya siwo keŋ wògagblɔ nam tso mia ŋuti tae, ale si miexɔe\nnyuie, ale si wònye miaƒe didi be yewoakpɔm, eye ale si wove mi ŋutɔ be mele fu\ngeɖe kpem kple ale si miele klalo be yewoalé nu siwo mefia mi la ko me ɖe asi la,\nna megli kple dzidzɔ. 8 Fifia la megavem be meŋlɔ agbalẽ sesẽ ma ɖo ɖe mi o, togbɔ\nbe mexa nu geɖe le eŋu le gɔmedzedzea me hã la, menya be miawo hã miexa nu\nɣeyiɣi kpui aɖe ko.\n9 Azɔ la mekpɔ dzidzɔ manyagblɔ aɖe bena meɖo agbalẽ ma ɖe mi. Nyemele\ndzidzɔ kpɔm bena miexa nu o, ke boŋ be agbalẽ la na miedzudzɔ agbe vlowo nɔnɔ\neye mieva Aƒetɔ la gbɔ. Mawu ŋutɔe to dzinye ŋlɔ agbalẽ ma na mi be miadzudzɔ nu\nvɔ̃ wɔwɔ eya ta menye míawoe na miexa nu o.\n10 Elabena ɣeaɖewoɣi la, Mawu nana míexaa nu be míadze si míaƒe nu vɔ̃wo\neye míadzudzɔ nu vɔ̃ɖi wɔwɔ eye míadi agbe mavɔ la. Ke ne ame aɖe menye kristotɔ\no gake wòxa nu vevie le eya ŋutɔ ƒe agbe vlo nɔnɔ ta gake metrɔ zu kristotɔ o la, ayi\ndzo mavɔ me godoo le eƒe kugbe. 11 Miawo ŋutɔ mikpɔ nu si Mawu wɔ na mi to\nagbalẽ si meŋlɔ na mi dzi la ɖa. Ena mieku kutri eye mietsi dzimaɖi be yewoatsri nu\nvɔ̃ si ŋu meƒo nu le na mi la wɔwɔ. Vɔvɔ̃ ɖo mi le nuwɔna ma ta eye miedi gɔ̃ hã be\nmava kpe ɖe yewo ŋuti le nya sia me. Miehe to na ame siwo wɔ nu gbegblẽ sia hã\nvevie, eye mieɖe mia ɖokui fia be miede nu si wòwɔ la dzi o. 12 Eya ta ɖe meŋlɔ\nagbalẽa koŋ be Aƒetɔ la naɖe ale si melɔ̃na na mí la afia ke menye ɖe ŋutsu ma si xɔ\nfofoa srɔ̃ alo fofoa si ŋu wòda vo ɖo la koŋ ta o.\n13 Hekpe ɖe dzideƒo si miena mí to lɔlɔ̃ si mieɖe fia mí la ŋu la, míegakpɔ\ndzidzɔ geɖe hã le ale si miexɔ Tito kple nu nyui siwo katã miewɔ nɛ be eƒe dzi dze\neme la ta. 14 Hafi Tito nadzo le gbɔnye la, metsɔ mi ƒo adegbe nɛ eye\n17\nmeɖi ɖase nyui le mia ŋuti nɛ, eye vavã miewɔ nu siwo megblɔ nɛ tso mia ŋuti la hã\nnɛ. Abe ale si metoa nyateƒe na mi le nu sia nu me ene la, nenema ke me gblɔ\nnyateƒe tso mia ŋuti na Tito hã. 15 Azɔ ne Tito hã ɖo ŋku ale si mieɖo toe le nu si\nwòfia mi me, ale si mieɖe lɔlɔ̃ fiae kple ale si miexɔe kple dzi blibo dzi la, enana be\neya hã ƒe lɔlɔ̃ na mi gadzina ɖe edzi. 16 Ke esi menya be ɖekawɔwɔ kple lɔlɔ̃ gaɖo\nmía dome azɔ la, ena be nye hã mekpɔ dzidzɔ blibo eye megaɖo ŋu ɖe mia ŋu le nu\nsia nu me.\nMakedoniatɔwo ƒe dɔmenyowɔwɔ\n8 Azɔ la nɔviwo, medi be magblɔ nu siwo wɔm Mawu le, le Makedonia\nhamewo me to eƒe amenuveve me la fia mi.\n2 Togbɔ be wole fu geɖe kpem eye wonye ame dahewo hã la, wokɔ dɔme faa\neye wodzɔa nu kple dzidzɔ. 3 Mele ɖase ɖim le hame siawo ŋuti bena wodzea\nagbagba dzɔa nu ŋutɔ eye wowɔnɛ wòwua ale si woate ŋui gɔ̃ hã kple dzi faa ke\nmenye ɖe metee ɖe wo dzi be woawɔe o. 4 Woɖe kuku na mí be míaxɔ yewo hã ƒe\nnunana ale be yewo hã yewoakpɔ dzidzɔ be yewona kpekpeɖeŋu ame kɔkɔe siwo le\nYerusalem. 5 Esi ƒo wo katã ta eye wòwɔ nuku na mí lae nye be wotsɔ wo ɖokuiwo\nna Kristo kple míawo hã eye wolɔ̃ be yewoaɖo to nya sia nya si míegblɔ na wo la.\nWowɔ esia kple dzidzɔ geɖe ŋutɔ. 6 Esia ta míebia tso Tito, ame si de dzi ƒo na mi le\nyayra si le nunanadɔ si gɔme miedze me la, si be wòayi edzi ade dzi ƒo na mi be\nmiawu amenuvedɔ sia nu le mia dome. 7 Ale si miede ŋgɔ le xɔse, nufiafia, nunya,\nvevidodo kple lɔlɔ̃ si mietsɔ na mí me la, nenema ke medi be mianye ame gbãtɔwo\n18\nle lɔlɔ̃nunanadɔ sia hã me. 8 Menye ɖe mele se dem na mi alo le mia dzi zim be\nmiawɔ nunana kokoko o, ke boŋ ale si wònye hame bubuwo ƒe didi vevie be\nyewoawɔ nunana alea tae medi be miawo hã miaɖe miaƒe lɔlɔ̃ afia abe hame bubuwo\nhã ene.\n9 Miawo ŋutɔ mienya mía Aƒetɔ Yesu Kristo ƒe lɔlɔ̃ kple dɔmenyo gã si wòɖe\nfia la bena, togbɔ be kesinɔtɔ ŋutɔ wònye gake be wòawɔe bena mi ame siwo nye\nnublanuitɔwo kple hiãtɔwo la miava zu kesinɔtɔwo la, egblẽ eƒe kesinɔnuwo kple\nŋutikɔkɔ katã da ɖi eye wòva wɔ miawo boŋ miezu kesinɔtɔwo.\n10 Medi be maɖo aɖaŋu na mi be miado vevi nu le nunana sia me, awu nu si\ngɔme miedze le ƒe si va yi me la nu elabena miawoe nye ame gbãtɔ siwo do susu\nsia ɖa eye mieɖee fia be miele klalo ɖe ewɔwɔ ŋuti hã. 11 Azɔ esi miedze ʋua ƒoƒo\ngɔme dzidzɔtɔe alea la miaƒoe nenema va se ɖe nuwuwu. Mina nu si miate ŋui la tso\nnu si le mia si la me. 12 Ne enye miaƒe didi be yewoana nu mí la, migatsi dzi le ga\nhome si sinu le mia si la ŋu o. Mawu ƒe didie nye be nana nu si nate ŋui ke menye\nwu esi le asiwo o.\n13 Menye míaƒe didie wònye be miamia ŋku ana ga fũu be ame siwo miele\nnua dzɔm na la, nazu kesinɔtɔwo atsɔ miaƒe ga anɔ agbe vivi ɖum o. 14 Ke boŋ ɖe\nmíedi be miama nu siwo le mia si la kple wo. Fifia la nu geɖe le mia si, eya ta\nmikpe ɖe wo ŋu, ale be ne emegbe nu megava le mia si o, ke wòle woawo si la,\nwoawo hã nakpe ɖe mia ŋu. To esia me la, ame sia ame akpɔ etɔ sinua. 15 Abe ale si\nwòle ŋɔŋlɔ Kɔkɔe la mee ene be, “Ame si ƒoa ƒu nuwo fũu hã mekpɔ ɖeka ɖe edzi o,\nke ame si ƒo ƒu sue aɖe la hã la naneke mehiãe o.”\n19\nWodɔ Tito ɖe Korinto\n16 Míeda akpe na Mawu bena wòdee Tito ƒe dzime be wòakpe ɖe mia ŋu axlɔ̃ nu mi\nle dɔ sia ƒe vevinyenye ŋuti abe nye ke ene. 17 Tito kpɔ dzidzɔ ŋutɔ esi míegblɔ nɛ\nbe wòagava kpɔ mi ɖa. Eya ŋutɔ hã di vevie be yeava hafi míegblɔe gɔ̃ hã. 18 Mele\nnɔvi nyanyɛ bubu aɖe hã ɖom ɖa kpe ɖe Tito ŋuti le mɔzɔzɔ sia me. Hame geɖewo\nɖi ɖase le ale si nɔvi sia hã kpɔ gome le Mawu ƒe amenuvevenunana la me be\nwòagblɔ Aƒetɔ la ƒe nyanyui la kple dzideƒo la ŋuti. 19 Le nyateƒe me la, hameawo\ntia nɔvi sia hã be eya hã nanɔ mí ame siwo le miaƒe nunanawo tsɔ ge ayi Yerusalem\nla dome. Míele dɔ sia wɔm be míatsɔ ade bubu Aƒetɔ la ŋuti eye míaɖe ale si wònye\nmíaƒe didi vevie be míakpe ɖe mía nɔewo ŋuti la hã afia. 20 Nu si ta wòhiã be\nwoatia amewo tso hameawo me woayi Yerusalem kple nunana lae nye be, míedi be\nne ameawo trɔ gbɔ la woagblɔ ale si míema nunana gã sia la fia. 21 Mawu ŋutɔ nya\nbe nuteƒewɔlawo míenye gake míedi be amewo hã nanya esia.\n22 Míegale nɔvi bubu hã ɖom ɖe mi kpe ɖe wo ŋuti ame sia hã nye hadɔwɔla\nvevi ɖeka. Eya hã di vevie be yeakpe ɖe mia ŋu, esi megblɔ míaƒe vevidodo nɛ.\n23 ɖewohῖ ne ame aɖe bia mi bena ame kae nye Tito hã la, migblɔ be eya\nkple nye Pauloe le dɔ wɔm na Aƒetɔ la eye wònye tenyeƒenɔla le mia gbɔ. Eye ne\nwobia nu tso nɔvi eve bubuawo hã ŋu la, migblɔ ko be ame dɔdɔwoe wonye tso\nhame bubuawo me eye wonye kristotɔ vavã siwo nye Aƒetɔ la tɔ.\n24 Meɖe kuku mitsɔ lɔlɔ̃ si le mia me ɖe ŋunye la na ame siawo hã, ale be\nwoakpɔe be ale si meƒoa adegbe tso mia ŋuti la le eme vavã.\n20\nKpekpeɖeŋunana haxɔsetɔwo\n9 Mikpɔe be megahiã kokoko bena magaŋlɔ agbalẽ na mi le ale si wòhiã be\nmiadzɔ nu na nɔvi siwo le Yerusalem la ŋu o. 2 Elabena menya ale si wònye miaƒe\ndidi vevie be yewoawɔ lɔlɔ̃nununana sia, eye metsɔ esia ƒo adegbe na Makedonia\nhamewo be miele klalo kple miaƒe nunanawo abe ƒe ɖekae nye esia ene. Le nyateƒe\nme la, esia de dzo tɔxɛ aɖe woawo hã me be wodzea nudzɔdzɔ gɔme. 3 Ke mele nɔvi\nsiawo dɔm kple miaƒe nudzɔdzɔawo vavã, elabena míetsɔ mi ƒo adegbe na amewo\nŋutɔ eye nyemedi be míaƒe adegbe sia natrɔ zu alakpa o. 4 Eye anye ŋukpe nam ŋutɔ\neye wòanye ŋukpe na miawo hã ne nɔvi siwo tso Makedonia va kplim ko wòava dzɔ\nbe miele klalo abe ale si megblɔ na wo ene o.\nNunana tso dzi vavã me\n5 Esia tae mele nɔvi siawo dɔm ɖo ɖe mia gbɔ be woakpɔ egbɔ be nu siwo ŋugbe\nmiedo la nasɔ gbe hafi nye ŋutɔ mava. Ale be wòanye nu si miena faa tso dzime eye\nmenye tso dzizizi me o. 6 Ke medi be esia nanɔ nyanya me na mi be, ame si ana nu\nsue aɖe la, nu si wòakpɔ ɖe eteƒe anɔ sue. Agbledela si ƒã nuku sue aɖe ko la, xaa\nnuku sue aɖe ko le nuxaɣi, gake nenye be wòƒã nuku wòsɔ gbɔ la axa nuku fũu le\nnuxaɣi. 7 Ale si sinu ame aɖe di be yeana ko la nenae, migazi ame aɖeke dzi be\nnena wu ale si wòate ŋui o. Elabena Mawu kpɔa dzidzɔ geɖe le ame siwo naa nu\nkple dzi faa la ŋu. 8 Seɖoƒe aɖeke meli na Mawu ƒe nunana si wònaa mi gbe sia gbe\no. Eya ŋutɔ naa nu siwo hiãa mi la mi, eye wònanɛ le agbɔsɔsɔ blibo me be, ne\nmiewɔ wo ŋutidɔ ʋuu hã la, agatsi anyi zã be miana ame bubuwo hã. 9 Ele Ŋɔŋlɔ\n21\nKɔkɔe la me bena, “Ema eƒe nuwo na ame dahewo yi keke didiƒewo ke, eya ta eƒe\ndzɔdzɔenyenye anɔ anyi tegbetegbe.”\n10 Ke Mawu ame si naa nuku agbledela wòƒãna eye emegbe la wòyrana ɖe\nedzi be wòakpɔ nuɖuɖu gbe sia gbe la, ana nuku geɖewo mi be miaƒã eye wòana\nwoatsi aʋã nyuie ale gbegbe be miakpɔ nuku geɖe le nuxaɣi be miatsɔ ɖewo ana ame\nbubuwo hã.\n11 Mawu ŋutɔ ana be miazu kesinɔtɔwo ale be miate ŋu ana nu ame dahewo\nɣesiaɣi, ale be ne míetsɔ wo yii na wo la, woada akpe geɖe na Mawu le ale si\nmiekpe ɖe wo ŋu ta. 12 Ale miakpɔe be nu evee do go tso miaƒe lɔlɔ̃nunana si nam\nmiele la me, woawoe nye be ame siwo hiãm nu le la kpɔ nu siwo le wo hiãm la eye\nwoatsɔ akpedada blibo na Fofo la. 13 Nɔvi siwo katã ŋu miele kpekpem ɖo la makpɔ\ndzidzɔ le miaƒe nunana nyuiwo ɖeɖe ko ŋuti o, ke boŋ woakafu Mawu hã le ale si\nwòto Kristo dzi wɔ mi miezu ame yeyewo eye Kristo ɖeɖe ko le miaƒe dzime la ta.\nEye miaƒe nunana hã nye kpeɖodzi be Kristo le mia me vavã. 14 Nɔvi siawo ado gbe\nɖa ɖe mia ta vevie ada akpe gã aɖe na Fofo la le amenuvedɔ gã siwo wòwɔ na wo to\nmia dzi la ta.\n15 Akpedada kple kafukafu woatsɔ ana Mawu le Via si nye nunana vavãtɔ la\nta.\nPaulo ʋli eƒe apostolonyenye ta\n10 Azɔ la, nye Paulo ŋutɔ mele nu xlɔ̃m mi kple dzigbɔɖi abe ale si Kristo ŋutɔ\nawɔ ene. Ke mia dometɔ aɖewo le gbɔgblɔm be, “Ne mele adzɔge la meŋlɔa agbalẽ\n22\nsesẽwo na mi, gake ne meva mia gbɔ ko la menɔa anyi abe vɔvɔ̃nɔtɔ ene.”\n2 Mele kuku ɖem na mi bena migana be makplɔ mi kple asi sesẽ ne meva\nmia gbɔ o. Menya be ŋusẽ le asinye mazã ɖe ame siwo buna le mia dome be\namegbetɔ ƒe nunya kple ŋusẽ ko metsɔ le dɔ wɔmii la ŋu hafi gake nyemedi be mawɔ\nalea o. 3 Enye nyateƒe bena amegbetɔe menye, eye ŋusẽ aɖeke mele ŋunye o. Gake\nmenye amegbetɔwo ƒe mɔwo kple ŋusẽ metsɔna wɔa aʋawo o. 4 Menye\namegbetɔwo ƒe ŋusẽ míezãna o, ke boŋ Mawu ƒe ŋusẽ si tri akɔ wu nu sia nu lae\nmíetsɔna ɖua Abosam ƒe ŋusẽwo katã dzi. 5 Míetsɔa Mawu ƒe ŋusẽ sia ɖua nya vlo\nsiwo katã amegbetɔwo gblɔna ɖe Mawu ŋuti la dzi eye eyae míetsɔna gbãa gli si\nwòtu ƒo xlã aamewo be woagadze si Mawu o. Eye to ŋusẽ sia me la, míeléa ame si\ndze aglã ɖe Mawu ŋuti la kluvii be wòatrɔ gbɔ va Mawu gbɔ eye míetrɔa eƒe susuwo\nbe wòaɖo to Kristo. 6 Ŋusẽ ma kee míetsɔ he miawo hã va Kristo gbɔe, eye eya kee\nmíatsɔ ahe to na mi, ame siwo me aglãdzegbɔgbɔ gale le hamea me la vevie.\n7 Nu si le fu ɖem na mi lae nye be, mietsɔ ameŋkumekpɔkpɔ ɖo dɔe, eye\nmiele nye hã kpɔm be ŋusẽ aɖeke mele ŋunye o. Ke medi be miase egɔme bena ne\name aɖe ate ŋu agblɔ be Krsito ƒe ŋusẽ le ye si tututu la, nye Pauloe ate ŋu agblɔ\nesia. 8 ɖewohῖ la awɔ na mi abe ɖe mele adegbe ƒom akpa le Kristo ƒe ŋusẽ si\nwònam la ta ene. Gake nye la menye ŋukpe nam bena maƒo adegbe le Kristo ƒe ŋusẽ\nsi wonam la ta o, elabena ɖe wòna ŋusẽ siam be matsɔ tu mii ɖe edzi, menye be\nmatsɔ agblẽ nu le mia ŋu o. 9 Nyemedi be miabui bena ɖe ko mele vɔvɔ̃ dom na mi\nkple nye agbalẽwo o.\n10 Mia dometɔ aɖewo gblɔ be, “Miɖe asi le Paulo ya ŋu, elabena ne ele\nadzɔge la eya wòŋlɔa agbalẽ nɔa ŋɔdzi kple vɔvɔ̃ dom na ame. Gake ne eya\n23\nŋutɔ va la megatea ŋu gblɔa nya mawo dometɔ aɖeke o, ke boŋ eƒoa nu abe ɖevi ene.\n11 Menya mawunya aɖeke hã gbɔgblɔ o.” Ke medi be ame siwo le nya mawo gblɔm\nla, nadzra ɖo ɖi, elabena ne míeva la, ŋusẽ si míetsɔ ŋlɔ agbalẽawo la, míele eɖe ge\nafia wo.\n12 Míedi be míawɔ abe ale si mia dometɔ aɖewo wɔna nɔa wo ɖokuiwo\nkafum, eye wonɔa nya ʋlim le wo ɖokuiwo dome be ame kae nye gãtɔ hã o. Nu\nsiawo katã nye movidzɔdzɔ be miadi be yewoakpɔ be ame kae nye gãtɔ wu le yewo\ndome hã? 13 Ke míawo la, míaƒo adegbe le nu si le míasi la ko ŋu, nu si Aƒetɔ la de\nmía si be míawɔ siwo dometɔ ɖekae nye be miatsɔ nyanyui la ava mia gbɔe la koe\nnye míaƒe taɖodzinu. 14 Míedze agɔ ne míegblɔ bena ŋusẽ le mía si ɖe mia dzi o,\nelabena míawoe nye ame gbãtɔ siwo tsɔ Kristo ƒe nyanyui la vɛ na mi. 15 Eye\nmenye ɖe míele didim be míaƒo adegbe le ame bubu ƒe dɔ si wòwɔ le mia dome la ta\no, ke míaƒe didi vevie nye miaƒe xɔse natsi ɖe edzi be míate ŋu awɔ dɔ gãwo le mia\ndome le ɖoɖo si wona mí la nu.\n16 Le esia megbe la, míate ŋu akpɔ mɔ atsɔ Kristo ƒe nyanyui la ayii na dukɔ\nsiwo le adzɔge le mia gbɔ afi si ame aɖeke mede haɖe o be woawo hã nadze si\nKristo. Ale be ame aɖeke nagagblɔ be yee nye ame gbãtɔ si tsɔ nyanyui la yi du ma\nme hafi míeva o. 17 Mawunya gblɔe be, “Ame sia ame si di be yeaƒo adegbe la\nnaƒoe le nu si Aƒetɔ Yesu Kristo wɔ la ko ŋu eye menye le amea ŋutɔ ŋu o.” 18\nElabena ame si ƒoa adegbe le eya ŋutɔ ƒe dɔdɔwo ŋuti la, medzea Aƒetɔ la ŋu o, ke\name si ƒe dɔwɔwɔ ŋu Aƒetɔ la kpɔ ŋudzedze nyui le lae nye dɔwɔla nyuitɔ.\n24\nPaulo kple aʋatsopostolowo\n11 Mexɔ se be miagbɔ dzi ɖi ase nye movinya siwo gblɔm mele na mi. Miɖo to\nne magblɔ nye dzimenyawo na mi. 2 Metsi dzi vevie ɖe mia ŋu be mianye Kristo\nɖeka ko tɔ, eye mialɔ̃ Kristo ɖeka hɔ̃ ko tso dzi vavã me abe ale si ɖetugbi tsɔa eƒe\nlɔlɔ̃ naa ŋutsu si wotsɔe na be wòaɖe la ene. 3 Gake mele vɔvɔ̃m ɖe mia nu bena\nɖewohῖ la, ame aɖe ava ble mi eye wòatrɔ miaƒe susu ɖa tso Kristo gbɔ, abe ale si da\ndzeaye ma ble Eva le Eden bɔ mee ene. 4 Nu si ta mele esiawo gblɔm lae nye be\nedze nam be mia beble le bɔbɔe eye ne ame aɖe va mia gbɔ va ɖe gbeƒã Yesu bubu\nsi to vovo tso esi ŋuti míefia nu mi le la gbɔ alo wòfia nu bubu sãa mi, alo ƒo nu tso\ngbɔgbɔ bubu aɖe si mesɔ kple Gbɔgbɔ Kɔkɔe si miexɔ o ŋuti la, miexɔa ame ma dzi\nsena bɔbɔe. 5 Ke nye Paulo mexɔe se be, ame siwo nɔa wo ɖokuiwo yɔm be Mawu\nƒe ame dɔdɔwo yewonye la, menyo wum le mɔ aɖeke nu o. 6 Ne nyemeɖea ami ɖe\nnye nuƒo abe ale si woawo wɔnɛ ene o hã la, menya nu si tututu gblɔm mele, elabena\nAƒetɔ la ƒe ŋusẽ me meƒoa nu le abe ale si miawo ŋutɔ mienya ene.\n7 Azɔ esi meva mia gbɔ eye meɖe gbeƒã Mawu ƒe nyanyui la na mi le\nɖokuibɔbɔɖeanyi blibo me eye nyemexɔ naneke le mia si o la, eyae nye nu vɔ̃ si\nmewɔ ɖe mia ŋu eya ta miebum ɖe naneke me oa? 8 Le ɣeyiɣi si mele gbeƒã ɖem le\nmia gbɔ la, hame bubuwoe nɔ dzinye kpɔm. Ale be wòva zu be mexɔ nu siwo hame\nbubuwo nam la hetsɔ wɔ dɔe le mia gbɔ. 9 Esi menɔ mia gbɔ eye nanewo va hiãm la\nnyemebia mi o, ke boŋ kristotɔ siwo tso Makedonia va gbɔnye lae tsɔ nu sia nu vɛ\nnam. Meɖoe be nyemanye agba na mi o, eya tae nyemebia pesewa ɖeka hã va se ɖe\nfifia o, eye nyemabia mi hã gbeɖegbeɖe o. 10 Abe ale si Kristo ƒe nyateƒe la le\n25\nmenye ene la, ame aɖeke mate ŋu atrɔ nye susu sia o eye mana nɔvi siwo katã le\nAkaya nutowo me la hã nanya nu le esia ŋuti. 11 Ame aɖe agblɔ be ɖe nyemelɔ̃ mi\nkristotɔwo o eya ta megblɔ esia ɖo gake mele eme nenema o elabena Mawu ŋutɔ gɔ̃\nhã nya be melɔ̃ mi vevie. 12 Ke mawɔ nu si meɖo la dzi be matsɔ ɖe ke le miaƒe\napostolo siwo le adegbe ƒom bena yewo hã Mawu ƒe dɔ ko wɔm yewole abe míawo\nke ene la te.\n13 Nenɔ nyanya me na mi bena menye Mawue dɔ alakpa aʋatsopostolo mawo\no. Alakpatɔwo wonye, eye wodze agbagba ble mi be Kristo ƒe apostolowo yewonye.\n14 Esia mewɔ nuku nam o, elabena Satana ŋutɔ hã tea ŋu trɔa eɖokui ɣeaɖewoɣi abe\nMawu ƒe dɔla ene. 15 Eya ta menye nu wɔnuku aɖeke wònye kura be Satana ƒe\ndɔlawo trɔ wo ɖokuiwo abe Kristo ƒe dɔlawo ene o. Gake le nuwuwu la woahe to na\nwo ɖe woƒe nuwɔnawo ta.\nPaulo ƒo adegbe le eƒe fukpekpewo ŋuti\n16 Megale kuku ɖem na mi be migabu be ɖe nyemenya ale si maƒo nui abe ame\nmawo ene o eye nenye be nyemenya ale si maƒo nui abe woawo ene o hã la, miɖe\nmɔ nam be maƒo nu abe abunɛtɔ ene eye nye hã maƒo adegbe vie abe woawo ene. 17\nAdegbe sia ƒoƒo menye nu si Aƒetɔ la di tso asinye be mawɔ o gake mele eƒo ge abe\nale si ame tagbɔmanɔsitɔ ƒoa nui ene. 18 Abe ale si ame geɖewo ƒoa adegbe be\nyewonye ame tɔxɛwo le xexeame ene la, nenema ke nye hã mele wɔwɔ ge fῖfῖ laa.\n19 Miebe nunyalawoe yewonyea, gake mieɖoa to lãnyawo dzidzɔtɔe. 20 Mielɔ̃ wotsɔ\nmi wɔ kluviwoe woɖoa nu siwo menyo o la na mi miewɔna, wona miekpɔ wo dzi,\nwowɔa wo ɖokuiwo glodzoo eye wokaa mo na mi ɖe madzɔmadzɔ dzi geka\n26\nmiekea nu o. 21 Enye ŋukpe nam be magblɔ be dzideƒo kple ŋusẽ mele asinye be\nmaƒo nu nenema o, ke nu sia nu si ŋu woaƒo adegbe le la nye hã mate ŋu aƒo adegbe\nle nenema nu ma ŋu. Eye enye dada nam be megale nu ƒom abe lã ene.\n22 Woƒoa adegbe be Hebritɔwo yewonye, nye hã Hebritɔ menye. Wobe\nIsraelviwo yewonye, nye hã Israelvi menye, eye wobe Abraham ƒe dzidzimeviwoe\nyewonye, nye hã Abraham ƒe dzidzimevie menye.\n23 Megala nu ƒom dadatɔe abe ame si ƒe tagbɔ da enea? Wobe Kristo ƒe\nsubɔlawo yewonyea? Gake mesubɔa Kristo wu wo katã. Eye mewɔ dɔ wu wo\nelabena le Kristo ta wodem gaxɔ me zi geɖe, woƒom kutɔkutɔe eye ɣeaɖewoɣi gɔ̃ hã\nla, medea tsiẽƒe gagbɔna. 24 Yudatɔwo ƒom zi atɔ̃ sɔŋ, eye le ƒoƒo ɖe sia ɖe me la,\nwoƒom zi blaetɔ̃-vɔ-aseike. 25 Romatɔwo hã ƒom zi etɔ̃ kple gakawo, eye woƒu kpem\nzi ɖeka. Menɔ tɔdziʋu me wògbã zi etɔ̃ sɔŋ, ɣeaɖeɣi gɔ̃ hã mege dze atsiaƒu me eye\nmenɔ atsiaƒu gbanaa la me zã ɖeka kple ŋkeke ɖeka. 26 Mezɔ mɔ didi teɖeɖiameŋu\ngeɖewo eye nye agbe ɖo xaxame le tɔɖɔɖɔ, fiafitɔwo, Yudatɔwo kple Trɔ̃subɔlawo\nta. Le nyateƒe me la, meto dzɔgbevɔ̃ewo me le afi sia afi si mede la, le du gãwo me,\ngbedzi kple ƒudzi siaa. Nenema ke ame aɖewo siwo be yewonye nɔviwo le Kristo\nme evɔ mele eme nenema o hã do ŋɔdzi na nye agbe. 27 Le dɔwɔwɔ fũu ta la ɖeɖi\ntea ŋunye eye metsi zãdomadɔlɔ̃e zi geɖe. Dɔ kple tsikɔ wuam zi geɖe. Dɔƒe hã\nmenɔa asinye o, eye le zã me la vuvɔ wɔam elabena avɔ titri menɔa asinye o.\n28 Hekpe ɖe nu siawo ŋuti la, metsina dzodzodzoe enuenu tso hamewo ƒe\ntsitsi ɖe edzi ŋuti. 29 Ne ame aɖe le hame aɖe me si gbɔdzɔ la etena ɖe dzinye eye\nnye hã megbɔdzɔna enumake, eye ne hamevi aɖe wɔ nu vɔ̃ eye wòdze anyi la, enana\nbe nuxaxa yɔa nye dzi me.\n27\n30 Azɔ ne medi be maƒo adegbe la, ɖe ko maƒoe le nu siwo nana be ŋusẽ\nmele ŋunye o la ŋu. 31 Mawu, ame si nye Aƒetɔ Yesu Kristo Fofo, eye wòdze\nkafukafu tso mavɔ me yi mavɔ me la hã nya bena nyateƒe gblɔm mele. 32 Esi menɔ\nDamasko la, fia Areta ɖo asrafowo dua ƒe agbowo nu be woalém. 33 Gake nɔvi siwo\nle afi ma la de ka kusi ŋu eye wotsɔm da ɖe kusia me hetsɔ to do si le glia me la me\neye mesi dzo le egbɔ. ɖe esia mefia be ame geɖewo lɔ̃a nye nya oa?\nPaulo ƒe ŋutega kple ŋui si le eƒe ŋutilã me\n12 Adegbe siwo katã ƒom mele la mehiã o, movinyawo sɔŋ ko wonye gake mele\nedzi yi ge. Mina magblɔ ŋutega siwo mekpɔ kple nu siwo katã Aƒetɔ la ɖe fiam la na\nmi.\n2 Anɔ abe ƒe wuiene enye esia ene la, wokɔm yi dziƒo be makpɔ afi ma ɖa. 3\nMigabiam be ŋutilã mee menɔ alo gbɔgbɔ mee menɔ hafi yi afi ma hã o, elabena\nnyemenya o. Mawu ɖeka koe nya. Gake menya be mede Paradiso la me vavã. 4 Le\nafi ma la mese nya siwo wɔ nuku ale gbegbe be wogbɔ amegbetɔwo ƒe susu kple\ngɔmesese ŋu yi, eye womeɖe mɔ nam be magblɔ wo na ame aɖeke o. 5 Nu si teƒe\nmekpɔ la nye nu xɔasi aɖe, si ŋu mate ŋu aƒo adegbe le gake nyemedi be mawɔ\nnenema o. Ke boŋ la maƒo adegbe le ale si megbɔdzɔe gake Mawu wɔ ŋutinyedɔ\nhena eya ŋutɔ ƒe ŋutikɔkɔe la ŋuti. 6 Nu geɖewo ŋutɔ li siwo ŋu maƒo adegbe le, eye\nne mewɔ esia la mawɔm movitɔ o gake nyemedi be amewo nabum amegãe wu ame\nsi ŋutɔ menye o, ke boŋ be woakpɔ nu si wòdze be woakpɔ le nye agbenɔnɔ kple\ngbeƒã si ɖem mele la me. 7 Mawu ƒe gãnyenye kple nukunu siwo teƒe mekpɔ la\n28\nmenye nu bɔbɔe o, eye be nyemagado ɖokuinye ɖe dzi o la tae Mawu na be dɔléle\naɖe ge ɖe nye ŋutilã me si zu ŋu nɔa fu ɖem nam. Esia nye Satana ƒe dɔla ƒe nuwɔna.\nMawu ɖe mɔ na dɔléle sia be wòanɔ fu ɖem nam be nyemagaƒo adegbe o. 8 Medo\ngbe ɖa na Aƒetɔ la zi etɔ̃ sɔŋ kple kukuɖeɖe be wòaɖe dɔlélé sia ɖa le menye.\n9 Ke ɣesiaɣi la Aƒetɔ la gblɔna nam be, “Ao, meli kpli wò. Nye amenuveve\nsɔ gbɔ na wò. Elabena meɖea nye ŋusẽ fiana to ame siwo gbɔdzɔ le ŋutilã me la\ndzi.” Eya ta enye dzidzɔ nam be maƒo adegbe le nye gbɔdzɔgbɔdzɔ ŋuti boŋ, ale be\nKristo ƒe ŋusẽ blibo la katã nadze le menye tsɔ wu be maɖe nye ŋutɔ nye ŋusẽ kple\nŋutetewo afia. 10 Esi menya be Kristo ŋutɔ ƒe lɔlɔ̃nu wònye be nu sia nadzɔ ɖe\ndzinye ta la, mekpɔa dzidzɔ be “ŋu” sia le nye ŋutilã me. Mekpɔa dzidzɔ hã be\namewo dzuam, tia nye agbe yome eye meɖoa xaxa kple hiã geɖe me. Elabena\nmekpɔa ŋusẽ to gbɔdzɔgbɔdzɔ me eye zi ale si megbɔdzɔ la zi nenema ke meɖoa ŋu\nɖe eŋu.\nPaulo tsɔ ɖe le me na Korinto hamea\n11 Miaƒe nuwɔnae na be meƒo nu, do ɖokuinye ɖe dzi abe lãtɔ ene. Evɔ la miawoe\nwòle be miakafum ke menye nye ŋutɔe wòle be makafu ɖokuinye hafi o eye togbɔ\nbe nyemele naneke me o hã la, naneke mele miaƒe apostolo mawo si, si mele asinye\no. 12 Esi mele mia gbɔ la, nye dɔwɔwɔ ɖe sia ɖe ɖo kpe edzi be Aƒetɔ lae tiam abe\napostolo ene eye wòdɔm be mava gblɔ nyanyui la na mi, eye metsɔ dzigbɔɖi wɔ\ndzesiwo, nukunuwo kple ŋusẽdɔ geɖewo hã le mia dome. 13 Nu si ko nyemewɔ le\nmia gbɔ o, evɔ mewɔe le hame bubuwo me lae nye be nyemetsɔ nye nuɖuɖu, nye\nnuhiahiãwo kple xɔ si me manɔ la ɖo mia ŋkume o. Mitsɔe kem be nyemetsɔ agba\n29\nsiawo da ɖe mia dzi o. 14 Azɔ la, zi etɔ̃liae nye esia megbɔna mia gbɔ eye le nye\nvava me hã la, nyematsɔ dzinyekpɔkpɔ ƒe agba aɖo mia dzi o, elabena nyemele\nmiaƒe ga dim o, ke boŋ miawo ŋutɔ dim mele. Vinyewoe mienye, eye menye viwoe\nwòle be woadi nuɖuɖu na wo dzilawo o. Vi fofoe wòle be wòakpɔ via dzi. 15 Enye\ndzidzɔ nam be matsɔ ɖokuinye kple nu siwo le asinye la na mi, be miatsi ɖe dzi le\ngbɔgbɔ me. Gake zi ale si mele mia lɔ̃m ɖe edzi la, zi nenema ke miaƒe lɔlɔ̃ nam hã\ndzi le ɖeɖem kpɔtɔ.\n16 Ame aɖewo le mia dome le gbɔgblɔm be “Enye nyateƒe be ne eɖi tsa va\nkpɔ mí la, míegblẽa ga aɖeke ɖe eŋuti o. Gake Paulo sia ayetɔe wònye le mía blem.\nLe nyateƒe me la, anya to mɔ aɖe dzi kokoko wɔ ga le mía ŋuti.” 17 Enye\nnyateƒea? ɖe ame siwo medɔ ɖo ɖe mi la ƒe ɖe va xɔ nane le mia sia? 18 Alo ɖe Tito\nkple nɔvi si medɔ ɖo ɖe mia gbɔ la va ba mia? Gbeɖe, elabena menya nyuie bena mí\nkatã la Gbɔgbɔ Kɔkɔe ma ɖeka koe le mía me, eye nu ɖeka tɔgbi mí katã míewɔna.\n19 ɖewohῖ la, mianɔ bubum be ɖe mele esiawo katã gblɔm be maʋli mía\nɖokuiwo ta le mia gbɔ ale be miagalɔ̃m. Esia mele eme nenema o. Nɔvi lɔlɔ̃wo mele\nnya sia gblɔm na mi le Mawu ƒe ŋkɔ me be matu mi ɖo le gbɔgbɔ me ke menye be\nmatu ɖokuinye ɖo o. 20 Nu si vɔ̃m mele lae nye be ne meva mia gbɔ la, miaƒe\nagbenɔnɔ ava tɔ ŋku nam, eye esia ana be nye nuwɔna manɔ abe ale si miadi be\nwòanɔ ene o. Mele vɔvɔ̃m be ne meva la, mava kpɔ dzrewɔwɔ, ŋuʋaʋã,\ndɔmedzoedodo, ameŋuzɔzɔ, sakplisasa, ɖokuidodoɖedzi, kple mama le mia dome. 21\nMele vɔvɔ̃m hã be nenye be meva la, Mawu abɔbɔm ɖe anyi le miaƒe ŋkume ale be\nmanɔ dzi gbagbã kple nuxaxa me. Elabena mia dometɔ geɖe siwo wɔ nu vɔ̃ la trɔ zu\nnu vɔ̃ wɔlawo gbidii elabena wometsɔ ɖeke le eme be yewoatrɔ dzime o. Ke\n30\nboŋ wogale nu vɔ̃ɖiwo kple ŋunyɔnuwo wɔm eye wole ahasi wɔm, le hadzenu wɔm,\nle amesrɔ̃ xɔm.\nNuxɔxlɔ̃ mamlɛawo\n13 Esia anye zi etɔ̃lia mava mia gbɔ. Azɔ abe ale si woŋlɔ̃e ɖe mawunya mee\nene la, “Woaxɔ nya si ame aɖe tsɔ ɖe nɔvia ŋu la to ɖasefo eve alo etɔ̃ ƒe kpeɖodzi\nme.” 2 Mexlɔ̃ nu mi xoxo esi meva mia gbɔ zi evelia va yi. Azɔ la megale egblɔm,\nesi nyemele mia gbɔ o. Ke ne metrɔ va la, nyematsɔe ake ame siwo wɔ nu vɔ̃ do ŋgɔ\nalo ame bubu siwo wɔe kplɔ ɖo o, 3 elabena miele nane dim be wòaɖo kpe edzi na\nmi be Kristoe le nu ƒom to dzinye. Kristoa megbɔdzɔ le tohehe na mi me o, ke esẽ\nŋu le mia dome. 4 Be woaka ɖe edzi na mi la, woklãe ɖe ati ŋu le gbɔdzɔgbɔdzɔ me,\nke hã la, ele agbe to Mawu ƒe ŋusẽ me. Nenema ke, míegbɔdzɔ le eya amea me,\ngake to Mawu ƒe ŋusẽ me míele agbe be míasubɔ mi. 5 Mido mia ɖokuiwo kpɔ be\nmiele xɔse me vavã mahã? Nenema le midzro mia ɖokuiwo me. ɖe miekpɔ dzesi be\nKristo le mia me oa? Negbe ɖee mieto xɔse ƒe dodokpɔ la me o. 6 Mexɔe se be mi\nkatã mialɔ̃ ɖe edzi kplim be mieto dodokpɔ la me. 7 Míaƒe gbedodoɖae nye be,\nmianɔ agbe dzadzɛ. Menye be miatso afia be míefia nu nyui mi alo miede ŋgɔ o.\nGbeɖe, nenye be woɖe vodada na mí hã la ele be miawo ya miawɔ nu nyui. 8 Míaƒe\ndɔdeasi enye be míado ŋusẽ mi be miawɔ nu dzɔdzɔetɔ le ɣeawokatãɣi, ke menye nu\nvɔ̃ o. 9 Enye dzidzɔ na mí ne wobu mí ame gblɔewo eye woɖe alɔme le mía ŋu ke\nmiawo miesẽ le xɔse me. Míaƒe gbedodoɖa kple didi vevi enye be miatsi ɖe edzi le\nKristo me\n10 Mele nu sia ŋlɔm na mi kple mɔkpɔkpɔ be ne meva ɖo la, magahiã be\nmahe nya ɖe mia ŋu alo ahe to na ame aɖeke o. Elabena nye didie nye be mawɔ ŋusẽ\nsi Aƒetɔ la nam la ŋutidɔ atsɔ atu mi ɖo le xɔse me. Ke menye be matsɔe aɖiɖi mi ɖe\nanyi o.\nGbedoname Mamleawo\n11 Mawu nye agbalẽa nu kple nya mamletɔ siawo bena, Minɔ dzidzɔkpɔkpɔ dzi ɖaa.\nMitsi ɖe edzi le Kristo me. Miɖo to nya siwo katã megblɔ na mi. Minɔ anyi le\nɖekawɔwɔ kple ŋutifafa me. Eye ŋutifafa kple lɔlɔ̃ ƒe Mawu la nanɔ anyi kpli mi. 12\nMitsɔ nugbugbɔ kɔkɔe do gbe na mia nɔewo. 13 Nɔvi kristotɔ siwo katã le gbɔnye\nafii la do gbe na mi nyuie. 14 Aƒetɔ Yesu Kristo ƒe amenuveve kple Mawu ƒe lɔlɔ̃\nkpakple Gbɔgbɔ Kɔkɔe ƒe habɔbɔ nanɔ anyi kple mi katã.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Galates', '2 janvier 2016 admin Aucun commentaire Bible, épître, ewe, Togo', 'APOSTOLO PAULO ƑE AGBALẼ SI WÒŋLɔ NA GALATIATɔWO\nKpɔkplɔyiɖeme\nPauloe nye ame si ŋlɔ Galatiatɔwo ƒe agbalẽ hã. Ame aɖewo\ngblɔ be hafi ame aɖe nanye kristotɔ akuakua la, ele nɛ be wòalé\nYudatɔwo ƒe kɔnyinyiwo katã me ɖe asi pɛpɛpɛ. Paulo ŋlɔ\nagbalẽ sia na Galatiatɔwo hefia be kristotɔnyenye vavãtɔ mele\nYudatɔwo alo Mose ƒe sewo dziwɔwɔ me o ke boŋ ele Kristo\ndzixɔse me eye to Kristo me koe míate ŋu awɔ ɖeka kple\nMawu. Efia hã be ele be kristotɔwo ƒe agbenɔnɔ naɖe eɖokui\nafia to lɔlɔ̃ si doa go tsoa Kristo dzixɔse me la me. Ete gbe ɖe\nkristotɔwo ƒe zɔzɔ le gbɔgbɔ me dzi na wo.\nEmenyawo\n1. Kpɔkplɔyiɖeme, 1:1-9\n2. Mawu ƒe ɖeɖefia tɔxɛ aɖe na Paulo, 1:10-2:21\n3. Nufiafia tso xɔse vavãtɔ ŋu, 3:1-4:31\n4. Nu siwo dzea kristotɔwo ƒe ablɔɖe yome, 5:1-6:10\n5. Taƒonyawo, 6:11-18\n1 Paulo, apostolo, si metso amewo gbɔ o, eye menye ame aɖeke hã dzi wòto o,\nke boŋ to Yesu Kristo kple Mawu Fofo, si fɔ Kristo ɖe tsitre tso ame kukuwo dome\nla dzi, 2 kple nɔvi siwo li kpli la, ŋlɔ ɖo ɖe hame siwo le Galatia. 3 ŋutifafa kple\nyayra woana mi tso Mawu, Fofo la, kple míaƒe Aƒetɔ Yesu Kristo gbɔ. 4 Yesu Kristo\nku ɖe míaƒe nu vɔ̃wo ta abe ale si Mawu mía Fofo la ɖoe ene eye wòɖe mí tso nu vɔ̃\nƒe xexe vɔ̃ɖi sia si me míele la me. 5 Bubu woana Mawu tso mavɔ me yi mavɔ me.\nAmen.\nNyanyui bubu aɖeke megali o\n6 Ewɔ nuku nam ŋutɔ be miele mia ɖokuiwo hem ɖa kaba alea tso Mawu, ame si yɔ\nmi be miakpɔ gome le agbe mavɔ si wòna to Kristo dzi la me gbɔ. Miekplɔ\n“Nyanyui” bubu si makplɔ mi ayi dziƒo o la ɖo. 7 Elabena nyanyui bubu aɖeke\nmegali wu esi míefia mi o. Ame siwo dzeaŋe Kristo ƒe nyateƒe la eye wotrɔnɛ la, le\nmia flum.\n8 Mawu ƒe fiƒode nava ame sia ame si fiaa nyanyui bubu aɖe si dzi woato\nakpɔ xɔxɔ, eye wòto vovo tso esi míefia mi gbɔ la dzi. Neva nye ŋutɔ gɔ̃ hã dzi. Ẽ,\nne mawudɔla aɖe tso dziƒo va gblɔ nya bubu aɖe la, fiƒode mavɔ neva edzi. 9\nMagagblɔe ake, ne ame aɖe gblɔ nyanyui bubu aɖe wu esi miexɔ la, Mawu ƒe fiƒode\nneva ame ma dzi.\n10 Miate ŋu akpɔe be nyemele agbagba dzem be madze mia ŋu kple nya\nviviwo kpakple amebeble o. Gbeɖe, mele agbagba dzem be madze Mawu ŋu. Nenye\nɖe medzea agbagba be madze amegbetɔwo ŋu la, anye ne nyemenye Kristo ƒe dɔla o.\n3\nMawu yɔ Paulo\n11 Xɔ̃nye lɔlɔãwo, mele atam kam na mi bena wometu dziƒomɔ si mefiana la ɖe\namegbetɔ aɖeke ƒe susu alo drɔ̃ekuku dzi o. 12 Elabena nye nya metso ame aɖeke\ngbɔ wu Kristo ŋutɔ gbɔ o, Kristo ŋutɔe gblɔ nya si megblɔ la nam. Ame bubu aɖeke\nmegblɔe nam o.\n13 Mienya ale si menɔ esi medze Yudatɔwo ƒe subɔsubɔ yome, ale si meti\nkristotɔwo yome nublanuimakpɔmakpɔtɔe. Mehea wo yia ʋɔnui eye mewɔ nu sia nu\nsi mate ŋui la be maɖe wo katã ɖa. 14 Menye Yudatɔ siwo vɔ̃a Mawu wu ame\nbubuwo la dometɔ ɖeka le nye hatiwo dome le anyigba blibo la dzi eye medze\nagbagba ɖe sia ɖe si mate ŋui la be mawɔ se xoxo siwo katã ku ɖe nye subɔsubɔ ŋu\nla dzi.\n15 Ke nya aɖe va dzɔ! Elabena hafi woadzim gɔ̃ hã la, Mawu tiam be manye\nye tɔ, eye wòyɔm. O, amenuveve kple nublanuikpɔkpɔ kae nye esia! 16 Eyɔm be\nmaɖe Via si le menye la afia ale be mate ŋu ayi Trɔ̃subɔlawo gbɔ eye magblɔ\nnyanyui la tso Yesu ŋu na wo.\nEsi nu siawo katã dzɔ ɖe dzinye la, nyemetso enumake be maƒo nu tso eŋu\nkple ame aɖeke o. 17 Nyemeyi Yerusalem be matsɔ nya la ɖo ame siwo nye\napostolowo do ŋgɔ nam la ŋkume o. Ao! Meyi Arabia ƒe gbegbewo eye metrɔ va\nDamasko. 18 Ƒe etɔ̃ va yi hafi mede Yerusalem be makpɔ Petro ɖa eye menɔ egbɔ\nŋkeke wuiatɔ̃.\n19 Apostolo bubu ɖeka si ko mekpɔ lae, nye Yakobo, míaƒe Aƒetɔ la nɔvi. 20\nMilé to ɖe nya si mele gbɔgblɔm na mi la ŋu elabena mele egblɔm na mi le Mawu\n4\nŋutɔ ƒe ŋkume. Nusiae nye nu si tututue dzɔ. Nyemele alakpa dam na mi o. 21 Le\nesia megbe la meyi Siria kple Kilikia. 22 Va se ɖe ɣemaɣi me gɔ̃ hã la, kristotɔ siwo\nnɔ Yudea la mekpɔm kpɔ o. 23 Nu si wonya koe nye nu si amewo nɔ gbɔgblɔm be,\n“Míaƒe futɔ xoxo la le gbeƒã ɖem xɔse si me eya ŋutɔ dze agbagba tsã be yeagblẽ la\nazɔ.” 24 Eye wotsɔ bubu na Mawu le tanye.\nApostoloawo xɔ Paulo\n2 Le ƒe wuieve megbe la, megayi Yerusalem. Azɔ la, mekplɔ Barnaba ɖe asi\neye Tito hã va. 2 Meyi le Mawu ƒe gbeɖeɖe nam nu be mayi aɖawɔ takpekpe kple\nnɔvi siwo le afi ma tso gbeƒã si ɖem menɔ na Trɔ̃subɔlawo la, ŋu. Meƒo nu kple\nhamedzikpɔlawo ɖeɖe ko ale be woase nu si tututu fiam menɔ la gɔme eye menɔ mɔ\nkpɔm be woalɔ̃ ɖe edzi be nye nufiafia nye nyateƒe. 3 Wolɔ̃ ɖe edzi hã. Womezi\nTito, nye kpeɖeŋutɔ dzi be woatso aʋa nɛ gɔ̃ hã o, togbɔ be Tito menye Yudatɔ o hã.\n4 Ame aɖewo nɔ afi ma siwo yɔa wo ɖokuiwo be “Kristotɔwo,” ke wonye\nalakpatɔwo. Ame siawo va be yewoafi ŋku akpɔ mí eye yewoase nu tso ablɔɖe si\nmíena mía ɖokuiwo tso Yudatɔwo ƒe sewo dzi wɔwɔ me ŋuti. Ne menye ame siawo\ntae o la, ne aʋatsotso ƒe nya gɔ̃ hã medo ta ɖa o. Wodi be yewoatsɔ yewoƒe sewo\nabla mí abe ale si kluviwo nɔa kɔsɔkɔsɔwo me ene. 5 Ke míeɖo to wo kura o,\nelabena míedi be míaflu mi, ana miabu be ame ate ŋu akpɔ ɖeɖe to aʋatsotso kple\nYudatɔwo ƒe sewo dzi wɔwɔ me o.\n6 Naneke menɔ hamea dzikpɔla gã siwo nɔ afi ma la si woatsɔ akpe gbeƒã si\nmenɔ ɖeɖem o. Nyemetsɔ ɖeke le woƒe hamedzikpɔla gãwo nyenye me o, elabena\n5\namewo katã sɔ le Mawu ŋkume. 7 Ke boŋ wokpɔe be wotsɔ nyanyui la gbɔgblɔ na\nTrɔ̃subɔlawo ƒe dɔ de asi nam, abe ale si wotsɔ Yudatɔwo tɔ de asi na Petro hã ene.\n8 Elabena Mawu, ame si li kple Petro le eƒe dɔwɔwɔ me abe apostolo na Yudatɔwo\nene la, eya kee li kpli nye hã le nye dɔwɔwɔ me abe apostolo na Trɔ̃subɔlawo ene. 9\nYakobo, Petro kple Yohanes, ame siwo amewo buna be wonye sɔtiwo na hamea la,\nwona habɔbɔ ƒe asi nye kple Barnaba esi wokpɔ amenuveve si wona mí la dzesii.\nWolɔ̃ hã be míawo míayi Trɔ̃subɔlawo gbɔ, ke woawo woayi Yudatɔwo gbɔ. 10 Nya\nɖeka si ko wogblɔe nye be ele be míaɖo ŋku edzi ɣesiaɣi be míakpe ɖe ame dahewo\nŋu. Nye ŋutɔ hã metsi dzi ɖe nu sia ŋu.\nPaulo tsi tre ɖe Petro ŋu\n11 Ke esi Petro va Antioxia la, eva hiã be matsi tsitre ɖe eŋu sesῖe le amewo ŋkume\neye mahe nya ɖe eŋu vevie le nu masɔmasɔ si wɔm wònɔ la ta. 12 Esi wò ɖo tetee\nla, eɖu nu kple kristotɔ siwo menye Yudatɔwo o, ame siwo mebui be mele be woatso\naʋa kokoko eye woalé Yudatɔwo ƒe se bubu geɖewo me ɖe asi o. Ke emegbe la, esi\nYudatɔ aɖewo, ame siwo nye Yakobo xɔlɔ̃wo va la, megalɔ̃ be yeaɖu nu kple wo o,\nelabena enɔ vɔvɔ̃m na nu si ame siawo, siwo lé Yudatɔwo ƒe sewo me ɖe asi sesῖe\neye wogblɔna be aʋatsotso le vevie na ɖeɖekpɔkpɔ la agblɔ. 13 Ale kristotɔ bubuawo\nkatã, ame siwo nye Yudatɔwo la zu alakpanuwɔlawo. Barnaba gɔ̃ hã nɔ ame siawo\ndome. Wodze Petro ƒe kpɔɖeŋu yome le esime wonya nu wu ema hafi. 14 Esi mekpɔ\nnu si nɔ edzi yim eye mede dzesii be womenɔ nyateƒe tom tututu le nu si woxɔ se\nŋuti o, eye womenɔ zɔɔzɔm ɖe nyateƒe si le nyanyui la me nu o la, megblɔ na Petro\n6\nle ame bubuawo katã ŋkume be, “Togbɔ be ènye Yudatɔ dzidzia hã la, èɖe asi le\nYudatɔwo ƒe sewo ŋu xoxoxo, eya ta nu ka tae nètrɔ kpata hele didim be yeana ame\nsiawo, ame siwo menye Yudatɔwo o la, nawɔ seawo dzi mahã? 15 Nye kple wò siaa\nmíenye Yudatɔ dzidziawo, menye Trɔ̃subɔlawo kple nu vɔ̃ wɔla dzodzrowo míenyee\no. 16 Ke mí kristotɔ siwo nye Yudatɔwo la, míenyae nyuie be míate ŋu adze Mawu\nŋu to Yudatɔwo ƒe sewo dzi wɔwɔ me o, ke boŋ to Yesu Kristo ame si ɖe míaƒe nu\nvɔ̃wo ɖa la dzixɔse ɖeɖe ko me. Ale míawo hã míeɖo ŋu ɖe Yesu Kristo ŋu be\nMawu axɔ mí le xɔse ta, eye menye be míewɔ Yudatɔwo ƒe sewo dzi ta o. Elabena\name aɖeke makpɔ xɔxɔ le seawo dzi wɔwɔ ta akpɔ o.”\n17 Ke ne míexɔ Kristo dzi se be aɖe mí eye míedze sii be míeda vo eya ta\nmíate ŋu akpɔ ɖeɖe o, negbe ɖe ko wotso aʋa na mí eye míewɔ Yudatɔwo ƒe se\nbubuawo dzi hafi la, ɖe mele be míagblɔ be Kristo dzixɔsee na míedza vo oa?\nGbeɖe, Mawu nana be ame aɖeke nabu nu sia tɔgbi ɖe míaƒe Aƒetɔ la ŋu o. 18\nMíanye nu vɔ̃ wɔlawo ne míagadze dzixɔse xoxo siwo mele agbagba dzem be maɖe\nɖa la me léle ɖe asi gɔme, anɔ bubum be Yudatɔwo ƒe sewo dzi wɔwɔ ana míakpɔ\nɖeɖe. 19 Elabena to ŋɔŋlɔ Kɔkɔe la xexelẽ mee meto va nya be nyemate ŋu adze\nMawu ŋu gbeɖe to agbagbadzedze be mawɔ seawo dzi me o, elabena medana ƒu.\nMeva dzesii bena, míate ŋu adze Mawu ŋu to Kristo dzixɔse me ko.\n20 Woklãm ɖe ati ŋu kple Kristo eye nye ŋutɔ nyemegale agbe o ke boŋ\nKristo le agbe le menye. Agbe si tututu le menye fifia la tso ale si mexɔ Mawu Vi la\ndzi se la gbɔ, ame si lɔ̃m eye wòtsɔ eɖokui na ɖe tanye. 21 Nyemenye ame siwo bua\n7\nKristo ƒe ku abe nu si ŋu gɔmesese aɖeke mele o ene la dometɔ ɖeka o. Elabena ne\nYudatɔwo ƒe sewo dzi wɔwɔ ate ŋu aɖe mí la, ekema mehiã be Kristo naku o.\nXɔse loo, alo se la?\n3 O, mi Galatiatɔ tsibomewo! Ame kae flu mo na mi eye wòhe gbɔgbɔ vɔ̃ va\nmia dzii? Elabena tsã la, miesea Yesu Kristo ƒe ku gɔme nyuie abe ɖe metsɔ nutata\naɖe si me Yesu nɔ kukum le atitsoga ŋu fia mi ene. 2 Mina mabia nya ɖeka sia mi:\nɖe miexɔ Gbɔgbɔ Kɔkɔe la to Yudatɔwo ƒe sewo dzi wɔwɔ mea? Kura o! Elabena\nGbɔgbɔ Kɔkɔe la va mia dzi esime miese nu tso Kristo ŋu eye miexɔ edzi se be aɖe\nyewo la megbe. 3 Ekema ɖe miele tsu kum azɔa? Elabena ne agbagbadzedze be\nwoawɔ ɖe Yudatɔwo ƒe sewo dzi mena agbe mi le gbɔgbɔ me o la, nu ka ta miebu\nbe agbagbadzedze be yewoawɔ wo dzi awɔ mi azɔ kristotɔ nyuiwo wu? 4 Miekpe fu\ngeɖe ɖe nyanyui la ta. Miele didim azɔ be yewoaɖe asi le nyanyui la ŋu. Esẽ nam be\nmaxɔ nu sia dzi ase!\n5 Megale mia biam be ɖe Mawu na Gbɔgbɔ Kɔkɔe la ƒe ŋusẽ mi eye wòwɔ\nnukunuwo le mia dome le miaƒe agbagbadzedze be yewoawɔ Yudatɔwo ƒe sewo dzi\ntaa? Mele nenema kura o. Esime miexɔ Kristo dzi se eye mieɖo ŋu ɖe eŋu tso dzi\nblibo me tae.\n6 Nenema kee wònɔ na Abraham hã. Nu si na Mawu kpɔe be edze na dziƒo\nkoe nye be, exɔ Mawu ƒe ŋugbedodowo dzi se. 7 Miate ŋu akpɔe tso esia me be ame\nsiwo nye Abraham ƒe vi vavãwo lae nye ame siwo katã xɔ Mawu dzi se nyateƒetɔe. 8\nŋɔŋlɔ Kɔkɔe la kpɔe do ŋgɔ be Mawu atso afia na Trɔ̃subɔlawo le xɔse me, eya ta\nwòɖe gbeƒã na Abraham do ŋgɔe be, “Woyra dukɔwo le mewò.” 9 Eya ta woyra\name siwo katã xɔse la kple xɔsetɔ Abraham. 10 Ame siwo katã tsɔ woƒe mɔkpɔkpɔ\nda ɖe sea dzi wɔwɔ dzi la le fiƒode te, elabena woŋlɔ ɖi be, “Woƒo fi de ame sia ame\nsi melé nu sia nu si woŋlɔ ɖe Segbalẽame la me ɖe asi o.” 11 Eme kɔ ƒãa be\nwomatso afia na ame aɖeke le Mawu gbɔ to se la me o, elabena woŋlɔ ɖi be, “Ame\ndzɔdzɔe la anɔ gbe le xɔse me.” 12 Wometu Sea ɖe xɔse dzi o, ke boŋ mawunya\ngblɔ bena, “Ame si awɔ nu siawo la anɔ agbe ɖe wo nu.” 13 Kristo ɖe mí tso Se la\nƒe fiƒode me, esi wòzu fiƒode ɖe mía teƒe, elabena woŋlɔ ɖe mawunya me be, “Woƒo\nfi de ame sia ame si woklã ɖe ati ŋuti.” 14 Ale woɖe mí be yayra si wotsɔ na\nAbraham la nava Trɔ̃subɔlawo hã dzi to Kristo Yesu me, ale be to xɔse me míaxɔ\nGbɔgbɔ Kɔkɔe si Mawu tsɔ do ŋugbee. 15 Nɔvi lɔlɔ̃awo, le míaƒe agbenɔnɔ gbe sia\ngbe me gɔ̃ hã la, ne ame aɖe do ŋugbe na nɔvia eye wòŋlɔe da ɖi, de asi ete la,\nwomagate ŋu atrɔe o. ŋugbedola magate ŋu atrɔ tame be yeawɔ nu bubu o.\n16 Azɔ la, Mawu do ŋugbe aɖewo na Abraham kple Via. ɖo ŋku edzi be nya\nsia megblɔ be wodo ŋugbe na viawo o, anye ne esia afia be via siwo katã nye\nYudatɔwo. Ke wodo ŋugbe na Via eye esia gɔmee nye na Kristo. 17 Nu si mele\ndidim be magblɔ lae nye esi: Mawu ƒe ŋugbe si wòdo be woaɖe ame to xɔse me la\neŋlɔ ŋugbedodo sia da ɖi eye wòde asi ete, womate ŋu aɣlae alo atrɔe ƒe alafa ene\nblaetɔ̃ megbe, esi Mawu na Se Ewoawo o. 18 Ne se mawo dzi wɔwɔ ate ŋu aɖe mí\nla, ekema eme kɔ ƒãa bena esia ato vovo sã tso Abraham ƒe mɔ gbɔ elabena ɖe ko\nAbraham ya xɔ Mawu ƒe ŋugbedodo dzi se.\n19 Enyo: Nu ka tae wode se mawo? Wotsɔ se siawo kpe ɖe tsãtɔwo ŋu le\nŋugbe sia dodo vɔ megbe be woafia amewo ƒe fɔɖiɖi ne woda Mawu ƒe sewo dzi. Ke\nse siawo anɔ anyi va se ɖe Kristo, Vi, si Mawu do ŋugbe na la ƒe vava dzi ko.\nVovototo bubu sia hã gali. Mawu tsɔ eƒe seawo na mawudɔlawo be woatsɔ ana\nMose, eye eya hã tsɔ wo na eƒe amewo. 20 Ke esi Mawu do ŋugbe na Abraham la,\neya ŋutɔe doe na Abraham, metsɔ ŋugbedodo la to mawudɔlawo alo Mose dzi o.\n21 Ekema ɖe se la tsi tre ɖe Mawu ƒe ŋugbedodowo ŋu mahã? Gbeɖe!\nElabena nenye ɖe se si wona la ana agbe la, anye ne dzɔdzɔenyenye ava to se la me\nvavã. 22 Gake ŋɔŋlɔ Kɔkɔe la gblɔ be xexeame katã le nu vɔ̃ ƒe game, ale be ŋugbe\nsi wodo be to Yesu Kristo dzixɔse me ame siwo xɔse la akpɔɖeɖe la nasu wo si.\n23 Do ŋgɔ na Kristo ƒe vava la, se la dzɔ mía ŋu abe gamenɔlawo ene va\nse ɖe esime míaxɔ ɖela si gbɔna la dzi ase.\n24 Mina magagblɔe ale: Yudatɔwo ƒe sewo nye míaƒe nufiala kple mɔfiala va\nse ɖe esime Kristo va be yeana míanɔ nyuie kple Mawu to míaƒe xɔse me. 25 Ke azɔ\nesi Kristo va la, míegahiã se mawo be woadzɔ mía ŋu eye woakplɔ mí ayi egbɔe o.\nMawu ƒe viwo\n26 Elabena azɔ la, mí katã míenye Mawu viwo to Yesu Kristo dzixɔse me, 27 eye mí\name siwo wode mawutsi ta na ɖe ɖekawɔwɔ kple Kristo me la, míedo Yesu abe awu\nene. 28 Míeganye Yudatɔwo alo Helatɔwo, kluviwo alo ablɔɖeviwo, ŋutsuwo alo\nnyɔnuwo gɔ̃ hã o, ke mí katã míele ɖeka, míenye kristotɔwo, míele ɖeka le Kristo\n10\nYesu me. 29 Ke azɔ la, esi míenye kristotɔwo la, míenye Abraham ŋutɔ ƒe\ndzidzimeviwo eye Mawu ƒe ŋugbe siwo katã wòdo na Abraham la nye mía tɔ.\n4 Miɖo ŋku edzi be ne fofo aɖe ku eye wògblẽ domenyinu gã aɖe ɖi na via sue\naɖe la, ɖevi sue ma tɔ me menyo sãa wu kluvi aɖeke tɔ o va se ɖe esime wòatsi\ntogbɔ be nu sia nu si fofoa gblẽ ɖi nɛ nye etɔ hã. 2 Ele na ɖevi la be wòawɔ nu si\nedzikpɔlawo ɖo nɛ va se ɖe esime wòaxɔ ƒe si fofoa ɖo na ɖi.\nMawu xe fe ɖe míaƒe ablɔɖe ta\n3 Alea tututue wònɔ na mí va se ɖe esime Kristo va. Míenye kluviwo na\nYudatɔwo ƒe sewo kple kɔnyinyiwo elabena míebu be woate ŋu aɖe mí. 4 Ke\nesi ɣeyiɣi nyuitɔ si Mawu ɖo da ɖi va ɖo la, Mawu ɖo Via si nyɔnu aɖe dzi eye\nwònye Yudatɔ la ɖa 5 be wòana ablɔɖe mí ame siwo nye kluviwo na seawo ale be\nwòate ŋu axɔ mí abe eya ŋutɔ viwo ene. 6 Eye be míenye viawo ta la, Mawu ɖo\nVia ƒe Gbɔgbɔ ɖe míaƒe dziwo me eya ta azɔ la míate ŋu ayɔ Mawu dzideƒotɔe be\nenye mía Fofo lɔlɔ̃a. 7 Míeganye kluviwo azɔ o ke boŋ míenye Mawu ŋutɔ viwo azɔ.\nAzɔ esi míenye viawo ta la, nu sia nu si nye etɔ la nye mía tɔ elabena nenemae\nMawu ɖoe.\nPaulo tsɔ ɖe le me na Galatia hamea\n8 Hafi mi Trɔ̃subɔlawo mianya Mawu la, mienye kluviwo na nu siwo miebuna abe\nmawuwo ene, evɔ mawu mawo menɔ anyi gɔ̃ hã o. 9 Ke azɔ esi mieke ɖe Mawu ŋu\n11\nalo magblɔ be Mawu boŋ ke ɖe mia ŋu la, nu ka tae miagadi be yewoagagbugbɔ ayi\nsubɔsubɔ gbɔdzɔ, dahe, dzodzro gbɔ hele agbagba dzem be miayi dziƒo to Mawu ƒe\nsewo dzi wɔwɔ me hã? 10 Miele agbagba dzem be yewoadze Mawu ŋu to nu si\nmiawɔ alo nu si mele be miawɔ o le ŋkeke tɔxɛ aɖewo dzi alo le ɣleti aɖewo me alo\nle azãgbe aɖewo alo le ƒe aɖewo me la dzi. 11 Mevɔ̃ ɖe mia nu. Mele vɔvɔ̃m be nye\nagbagbadzedzewo katã ɖe mia ta la zu nu dzodzro. 12 Nɔvi lɔlɔ̃awo mina nu siawo\nnawɔ dɔ ɖe mia dzi abe ale si wòwɔ dɔ ɖe dzinyee ene, elabena nye la mevo tso\nkɔkuti siawo te abe ale si miawo hã mievo tso wo te tsã ene. Esi megblɔ mawunya\nna mi zi gbãtɔ la miedo vlom o, 13 togbɔ be menɔ dɔ lém esi metsɔ nyanyui la vɛ na\nmi zi gbãtɔ hã. 14 Togbɔ be nye dɔléle la nye nuɖiaɖia hã la, miegbe nu le gbɔnye\nhenyam o, ke boŋ miexɔm eye miekpɔ dzinye abe mawudɔla aɖe menye alo abe\nYesu Kristo ŋutɔ ene.\n15 Afi ka dzidzɔkpɔkpɔ ƒe gbɔgbɔ si nɔ mía dome tsã la le? Elabena menyae\nbe le ŋkeke mawo me la, mialɔ̃ dzidzɔtɔe aho miaƒe ŋkuwo atsɔ aɖo tɔnyewo teƒe ne\nema ate ŋu anye kpekpeɖeŋu nam.\n16 Ke azɔ la, ɖe mezu miaƒe futɔ elabena megblɔ nyateƒe la na mia?\n17 Aʋatsonufiala mawo, ame siwo le didim vevie be yewoadze mia ŋu la,\nmele agbagba dzem nenema ɖe miaƒe nyonyo ta o. Nu si wole didim be yewoawɔ\nlae nye yewoatrɔ miaƒe mo ɖa tso gbɔnye ale be miaɖo to woawo wu. 18 Enyo ne\namewo ve mia nu kple tameɖoɖo nyui, to dzi vavãtɔ me vevietɔ ne womele mia nu\nvem le ɣeyiɣi si me mele mia gbɔ ko me o. 19 O, vinyewo miena nye dzi le veve\nsem! Megale veve sem abe funɔ si le mɔ kpɔm na vidzidzi ene eye mele mɔ kpɔm\n12\nna ɣeyiɣi si Kristo ƒe gbɔgbɔ ayɔ mia me mlɔeba la. 20 Medi vevie be manɔ mia gbɔ\nfifia ale be nyemanɔ nu siawo ŋlɔm na mi o hafi, ke esi mía dome didi ta la, maʋu\neme be nyemenya nu si tututu mawɔ o.\nHagar kple Sara ƒe kpɔɖenu\n21 Miɖo tom, xɔ̃nyewo, mi ame siwo bu be ele be miawɔ Yudatɔwo ƒe sewo dzi\nkokoko hafi akpɔ ɖeɖe. Nu ka ta miadi nu siwo tututu se siawo fia o. 22 Elabena\nwoŋlɔ ɖi be viŋutsu eve nɔ Abraham si, ɖeka dada nye kosi ke evelia dada ya nye\nablɔɖenyɔnu. 23 Nya tɔxɛ aɖeke meku ɖe kosi la ƒe vi ɖe dzidzi ŋu o. Ke\nablɔɖenyɔnua ya la Mawu ɖe wòdo ŋugbe nɛ hafi wòte ŋu dzi vi.\n24 Nu siawo nye alobalo ko, elabena nyɔnu eveawo sɔ kple nubabla eve.\nNubabla ɖeka la woxɔe le Sinai to dzi eye eyae dzi ɖevi siwo nye kluviwo. Esia nye\nHagar. 25 Eya ta Hagar enye Sinaito si le Arabia, eye wòsɔ kple egbegbe Yerusalem\ndu, elabena eya kple viawo le kluvinyenye me. 26 Ke Yerusalem si le dzi ƒo la vo,\nmenye kluvi o, eye eyae nye mía dada. 27 Elabena woŋlɔ ɖi bena, “Dzi nedzɔ wò, O\nkonɔ, wò nyɔnu si medzi vi kpɔ o, do ɣli sesῖe nàtso aseye, wò ame si melé ku kpɔ\no, viwo le nyɔnu si tsi akogo la si wu nyɔnu si si srɔ̃ le gɔ̃ hã.”\n28 Nɔvi lɔlɔ̃awo, nye kple miawo míenye vi siwo ŋugbe Mawu do abe ale si\nwòdo Isak ŋugbe ene. 29 Eya ta ame siwo di be míawɔ Yudatɔwo ƒe sewo dzi la, le\nmí ame siwo wodzi tso Gbɔgbɔ Kɔkɔe la me yome tim azɔ, abe ale si Ismael, kosi\nla ƒe vi, ti Isak, vi si ŋugbe wodo la yome ene.\n13\n30 Ke ŋɔŋlɔ Kɔkɔe la gblɔ be Mawu gblɔ na Abraham be wòanya kosi la\nkple via elabena kosi la ƒe vi mate ŋu anyi Abraham ƒe dome kple ablɔɖenyɔnu la ƒe\nvi o. 31 Nɔvi lɔlɔ̃awo, menye kosiwo ƒe viwo míenye o, eye míenye kluviwo na\nYudatɔwo ƒe sewo hã o, ke míenye ablɔɖenyɔnu la ƒe viwo, eye míedzea Mawu ŋu le\nmíaƒe xɔse ta.\nKristo wɔ mí ablɔɖeviwoe\n5 Ale Kristo wɔ mí ablɔɖeviwoe. Azɔ la, mikpɔ egbɔ be mielé ablɔɖe sia me\nɖe asi eye miagatrɔ azu kluviwo na Yudatɔwo ƒe sewo kple kɔnyinyiwo o. 2 Miɖo\ntom, elabena nya sia le vevie. Ne miele ŋu ɖom ɖe aʋatsotso kple Yudatɔwo ƒe sewo\ndzi wɔwɔ ŋu be woana miadze Mawu ŋu la, ekema Kristo mate ŋu aɖe mi o. 3\nMagagblɔe zi evelia. Ele na ame sia ame si le didim be yeadze Mawu ŋu to aʋatsotso\nme la be wòawɔ Yudatɔwo ƒe se ɖe sia ɖe dzi loo alo wòatsrɔ̃. 4 Ne miele didim be\nyewoaxe fe si mienyi le Mawu si kple se mawo dzi wɔwɔ la, ekema viɖe aɖeke mele\nKristo ŋu na mi o. Ekema Mawu ƒe amenuveve la bu ɖe mi.\n5 Ke to Gbɔgbɔ Kɔkɔe la ƒe kpekpeɖeŋu me la míele ŋu ɖom ɖe Kristo ƒe ku\nŋu be wòaɖe míaƒe nu vɔ̃wo ɖa ale be míate ŋu adze Mawu ŋu. 6 Eye mehiã be mí\name siwo Kristo na agbe mavɔe la míatsi dzi o, ne wotso aʋa na mí loo alo míelé\nYudatɔwo ƒe sewo me ɖe asi la, o. Elabena nu si ko míehiã lae nye xɔse si wɔa dɔ to\nlɔlɔ̃ me.\n7 Miedze egɔme henɔ yiyim nyuie hafi. Ame kae va flu mi eye wòxe mɔ na\nnyateƒe la yomenɔnɔ? 8 Eme kɔ ƒãa be menye Mawue wɔ nu sia o, elabena eyae nye\n14\name si yɔ mi hena ablɔɖe le Kristo me. 9 Ke mia dometɔ ɖeka koe agblẽ ame\nbubuawo katã.\n10 Mele mɔ kpɔm be Mawu agagbugbɔ mi va xɔse la gbɔ abe ale si mele mɔ\nkpɔm le nu siawo me ene. Ame ka kee le fu ɖem na mi hele mia flum la, Mawu ŋutɔ\nahe to nɛ.\n11 Ame aɖewo gblɔ gɔ̃ hã be nye ŋutɔ mele gbeƒã ɖem be aʋatsotso kple\nYudatɔwo ƒe sewo le vevie hena ɖeɖe. Enyo, ne meɖe gbeƒã nenema la, womagati\nyonyeme o, elabena gbeƒãɖeɖe sia meɖia ame aɖeke nu o. Esi wogale yonyeme tim\nkokoko la, fia be megale gbeƒã ɖem tso ɖeɖe to xɔse le Kristo ƒe atitsoga ɖeɖe ko me\nŋu.\n12 ɖe ko medi vevie be nufiala siwo di be miana woatso aʋa na mi la, woaɖe\nwo ɖokuiwo ɖa le mia dome eye woaɖe le mia ŋu kpoo.\nAgbenɔnɔ le Gbɔgbɔ la me\n13 Elabena nɔvi lɔlɔ̃awo, wona ablɔɖe mi ke menye ablɔɖe be miawɔ nu vɔ̃ o, ke\nboŋ ablɔɖe be mialɔ̃ mia nɔewo eye miave wo nu. 14 Elabena woate ŋu aƒo seawo\nkatã nu ƒu wòazu se ɖeka sia be, “Lɔ̃ hawòvi abe ɖokuiwò ene.” 15 Ke ne le lɔlɔ̃ na\nmia nɔewo teƒe ɖeklemiɖeɖe kple dzrewɔwɔ le miawo ɖeɖe dome la, ekema minɔ\nŋudzɔ eye miakpɔ nyuie be miagagblẽ nu le mía nɔewo ŋu o.\n16 Eya ta megblɔ be minɔ agbe le Gbɔgbɔ la me ale be miagawɔ miaƒe\ndzɔdzɔme vɔ̃wo ƒe didiwo dzi o.\n15\n17 Elabena dzɔdzɔme vɔ̃ dia nu si tsi tre ɖe Gbɔgbɔ la ŋu, eye nu si dim\nGbɔgbɔ la le la hã nye futɔ na mía ƒe dzɔdzɔme vɔ̃wo. Wole avu wɔm kple wo\nnɔewo, ale be miate ŋu awɔ nu si miedi be miawɔ la o. 18 Ke ne Gbɔgbɔ la le\nmiakplɔm la, miegale se la te o.\n19 Ke ŋutilãmenudzodzro vɔ̃ wo dze ƒãa, esi woe nye, ahῖawɔwɔ,\nmɔkɔmakɔnyenye, hadzedze, 20 trɔ̃subɔsubɔ, adzewɔwɔ, fuléle, dzrewɔwɔ ŋuʋaʋã,\ndɔmedzoedodo, ɖokuitɔdidi, kɔmamawo, mamawo, 21 ŋubiabiã, ahamumu, aglotutu\nvɔ̃wo kple esia tɔgbiwo. Mele nu xlɔ̃m mi, abe ale si mexlɔ̃ nu mi va yi ene la be,\name siwo nɔ agbe alea la manyi mawufiaɖuƒe la ƒe dome o.\n22 Ke Gbɔgbɔ la ƒe kutsetse enye, lɔlɔ, dzidzɔ, ŋutifafa, dzigbɔɖi,\ndɔmenyowɔwɔ, nyuiwɔwɔ, nuteƒewɔwɔ, 23 tufafa kple ɖokuidziɖuɖu. Se la metsi\ntre ɖe nu siawo ŋuti o. 24 Ame siwo nye Kristo Yesu tɔ la klã woƒe dzɔdzɔme vɔ̃wo\nkple woƒe fieŋufieŋuwo kpakple woƒe dzodzrowo ɖe ati ŋuti. 25 Esi míele agbe le\nGbɔgbɔ la me la, mina míazɔ hã le eƒe kpɔkplɔ te. 26 Migana dada nayɔ míame o,\nado dziku ha mía haviwo alo aʋa ŋu mía nɔewo o.\nMiwɔ nyui na amewo katã\n6 Nɔvi lɔlɔ̃awo, ne kristotɔ aɖe dze nu vɔ̃ me la, ele na mi ame siwo vɔ̃a Mawu\nla be miatsɔ gbe blewu kple ɖokuibɔbɔ akpe ɖe eŋu be wòagbugbɔ ava mɔ dzɔdzɔe\nla dzi, miaɖo ŋku edzi be mia dometɔ aɖe hã ate ŋu azu vɔ̃wɔla ɣebubuɣi. 2 Mitsɔ\nmia nɔewo ƒe agbawo eye miakpe ɖe wo ŋu le woƒe xaxawo me, ale miawɔ Aƒetɔ\n16\nla ƒe se la dzi. 3 Ne ame aɖe bu be yenye amegã le esime menye amegã o la eble\neɖokui.\n4 Mina ame sia ame naka ɖe edzi be yele yeƒe dɔ wɔm abe ale si yeate ŋui\nene, ekema akpɔ dɔ nyui wɔwɔ ŋuti dzidzɔ eye mahiã be wòatsɔ eɖokui asɔ kple ame\nbubu aɖeke o. 5 Ele be mía dometɔ ɖe sia ɖe natsɔ eya ŋutɔ ƒe vodadawo kple eya\nŋutɔ ƒe agbawo elabena mía dometɔ aɖeke mede blibo o!\n6 Ame siwo wofia Mawu ƒe nyae la na ma woƒe nu nyuiwo kple woƒe\nnufialawo. 7 Migable mia ɖokuiwo o. Miɖo ŋku edzi be ame aɖeke mate ŋu aflu\nMawu o. Nu si ame ƒãna la eya kee wòŋene ɣesiaɣi. 8 Ne eƒã eya ŋutɔ ƒe dzodzro\nvɔ̃wo ƒe ku la, ekema ele nu vɔ̃wo ƒe ku ƒãm eye le nyateƒe me la, aŋe gbegblẽ ƒe ku.\nKe ne eƒã gbɔgbɔmekuwo la, aŋe agbe mavɔ si Gbɔgbɔ Kɔkɔe la anɛ. 9 Migana\nmíagbɔdzɔ le nu nyui wɔwɔ me o, elabena ne míegbɔdzɔ o la, míaŋe nu le ɣeyiɣi\nnyuitɔ dzi. 10 Eya ŋuti esi asinukpɔkpɔ le míasi la, mina míawɔ nyui na amewo katã,\nvevietɔ na nɔvi dzixɔsetɔwo.\nMenye aʋatsotso o, ke boŋ nuwɔwɔ yeye yae\n11 Matsɔ nye ŋutɔ nye asi aŋlɔ nuwunya mamlɛ siawo na mi. Mikpɔ ale si wòle be\nmana nye ŋɔŋlɔdzesiwo naloloe ɖa! 12 Miaƒe nufiala siwo le agbagba dzem be\nyewoana miatso aʋa la, le agbagba dzem le nu ɖeka ko ta: eyae nye be yewoadze\namewo ŋu eye womagati yewo yome, abe ale si wòanɔ ne woaʋu eme be Kristo ƒe\natitsoga koe ate ŋu aɖe mí ene o. 13 Menye ame siwo wotso aʋa na gɔ̃ hãe wɔa sea\ndzi o, ke wodi be woatso aʋa na mi ale be woaƒo adegbe le miaƒe ŋutilã ŋu.\n14 Mawu neɖi be nyemaƒo adegbe le naneke ŋu o, negbe le míaƒe Aƒetɔ Yesu\nKristo ƒe atitsoga la ŋu ko, nu si me woto klã xexeame ɖe ati ŋuti nam eye woklã\nnye hã ɖe ati ŋuti na xexeame. 15 Gɔmesese aɖeke megale aʋatsotso kple\naʋamatsɔmatso ŋu o: nu si le vevie lae nye nuwɔwɔ yeye zuzu.\n16 Mawu ƒe ŋutifafa kple nublanuikpɔkpɔ nanɔ anyi kple ame siwo katã wɔa\nse sia dzi, eye woanɔ anyi kple Mawu ƒe Israel hã.\n17 Mlɔeba la migana ame aɖeke naɖe fu nam le nu siawo ŋuti o elabena\nYesu ƒe dzesiwo le nye ŋutilã ŋu.\n18 Nɔvi lɔlɔ̃awo, míaƒe Aƒetɔ Yesu Kristo ƒe amenuveve nanɔ anyi kple miaƒe\ngbɔgbɔ, Amen.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Ephésiens', '2 janvier 2016 admin Aucun commentaire Bible, chrétien, épître, ewe, Togo', 'APOSTOLO PAULO ƑE AGBALẼ SI WÒŋLɔ NA EFESOTɔWO\nKpɔkplɔyiɖeme:\nPaulo ŋlɔ Efesotɔwo ƒe agbalẽ esime wònɔ gaxɔme. Kristotɔ\nsiwo nɔ Efeso la dometɔ aɖewo bu be yewonyo wu kristotɔ\nbubuawo eya ta ʋiʋli sesẽ aɖe nɔ kristotɔ siwo nye Yudatɔwo\nkple esiwo menye Yudatɔwo o la dome. Paulo fia to agbalẽ sia\nme be, ele be kristotɔwo katã nanye ame ɖeke, ame siwo lɔlɔ̃\nkple tsɔtsɔke ƒe gbɔgbɔ nabla ɖekae ɖe Kristo, ame si nye\nHamea ƒe tatɔ la, te.\nEmenyawo :\n1. Kpɔkplɔyiɖeme, 1:1-2\n2. Nufiamenyawo, 1:3-3:21\n3. ŋusẽdodo Hamea, 4:1-6:20\n4. Taƒonyawo, 6:21-23\n1 Nɔvi kristotɔ lɔlɔ̃a siwo le Efeso, mi ame siwo lé Aƒetɔ la ƒe nya la me ɖe asi\nsesῖe, nye Paulo, ame si Mawu tia be manye Kristo Yesu ƒe dɔtsɔla lae le agbalẽ sia\nŋlɔm na mi. 2 Mawu, mía Fofo kple Yesu Kristo, míaƒe Aƒetɔ ƒe yayra kple ŋutifafa\nnanɔ anyi kpli mi.\nGbɔgbɔmeyayrawo le Kristo Yesu me\n3 Míetsɔ kafukafu geɖe na Mawu, míaƒe Aƒetɔ Yesu Kristo Fofo, ame si tsɔ yayra ɖe\nsia ɖe si le dziƒo la kɔ ɖe mía dzi duu le esime míenye kristototɔwo la ta. 4 Le\nblema, hafi wòva wɔ xexeame gɔ̃ hã la, Mawu tia mí be míanye eya ŋutɔ tɔwo, to dɔ\ngã si Kristo ava wɔ na mí la dzi. Eɖoe ɣemaɣi ke be yeawɔ mí ame kɔkɔe,\nmaɖifɔwoe le eƒe ŋkume. Míawoe nye ame siwo le eƒe ŋkume eye eƒe lɔlɔ̃ ƒo xlã mí.\n5 ɖoɖo matrɔmatrɔ si wòwɔ ɖe mía ŋuti tso ɣeaɖeɣi ke nye be wòaxɔ mí ɖe eya ŋutɔ\nƒe ƒome la me. Mawu wɔ esia esi wòɖo Yesu Kristo ɖa be wòaku ɖe mía ta. Ewɔ\nesia to eya ŋutɔ ƒe lɔlɔ̃nu me!\n6 Azɔ la mitsɔ kafukafuwo katã na Mawu ɖe eƒe dɔmenyo gã na mí ta.\nMikafui ɖe eƒe amenuveve sɔgbɔ si wòkɔ ɖe mía dzi la ta, elabena míenye Via lɔlɔ̃ la\ntɔ. 7 Eƒe dɔmenyonyo la gbã go ɖe mía dzi ale gbegbe be wòɖe míaƒe nu vɔ̃wo katã\nɖa to Via ƒe ʋu la me, ame si dzi wòto ɖe mí, 8 eye etsɔ eƒe amenuveve xɔasi la kɔ\nɖe mía dzi duu, elabena ese mía gɔme nyuie eye wònya nu si nyo na mí ɣesiaɣi.\n9 Mawu gblɔ eƒe susu ɣaɣla si ta wòɖo Kristo ɖa la na mí. Ewɔ ɖoɖo sia le\nblema ke ɖe nublanuikpɔkpɔ na mí ta. 10 Eƒe taɖodzinue nye be, ne ɣeyiɣi si\nwòɖo ɖi la de la, aƒo mí katã nu ƒu tso afi sia afi si míele, eɖanye dziƒo alo\nanyigbadzi, bena míanɔ egbɔ le Kristo me, tso mavɔ me yi mavɔ me. 11 Gawu la, le\nnu si Kristo wɔ ɖe mía nu ta la, míezu nunana xɔasi siwo ŋuti Mawu kpɔa dzidzɔ le,\nelabena abe ɖoɖo gã si Mawu wɔ la ƒe akpa aɖe ene la, etia mí tso gɔmedzedzea me\nke be míanye ye tɔwo eye nu siawo katã le eme vam pɛpɛpɛ abe ale si wòɖoe tso\nblema ke ene. 12 Mawu ƒe ɖoɖo le nu sia mee nye be, mí ame siwo nye ame gbãtɔ\n3\nsiwo dze si Kristo la, míakafui atsɔ ŋutikɔkɔe nɛ, ɖe dɔ gã siwo katã wòwɔ na mí la\nta.\n13 Eye ɖe dɔ gã si Kristo wɔ ta la, mi ame bubu siwo ke hã se nyanyui la tso\nale si ame akpɔ ɖeɖe ŋu, eye miexɔ Kristo dzi se la, Gbɔgbɔ Kɔkɔe si ŋugbe wodo\nna mí kristotɔwo tso blema ke la, ŋutɔ de dzesi mi be mienye kristotɔwo. 14 Eƒe mía\nme nɔnɔ nye kpeɖodzi tso Mawu gbɔ be awɔ nu sia nu si ŋugbe wòdo na mí la\ngodoo. Gbɔgbɔ la ƒe mía me nɔnɔ fia bena Mawu ƒle mí xoxo eye wòɖo kpe edzi be\nyeakplɔ mí ava eɖokui gbɔe. Esiae ganye susu ɖeka si tae wòle be míakafu míaƒe\nMawu, ŋutikɔkɔetɔ la.\nAkpedada kple gbedodoɖa\n15 Esia tae tso ɣeyiɣi si dzi mese xɔse si le mia si le Aƒetɔ Yesu me kple lɔlɔ̃ si le\nmia me na amekɔkɔewo katã la, 16 nyemedzudzɔ akpedada na Mawu ɖe mia ta o\neye meɖoa ŋku mia dzi ɖaa le nye gbedodoɖawo me. 17 Mebiaa Mawu, si nye míaƒe\nAƒetɔ Yesu Fofo la, be wòana mawumenunya kple ɖeɖefia mi be miaganyae ɖe edzi\nwu. 18 Medoa gbe ɖa be kekeli nayɔ miaƒe dziwo me fũ bena miakpɔ nu siwo gome\nkpɔ ge miegbɔna la ƒe ɖe do ŋgɔ. Medi be mianya be esi wotsɔ mí ame siwo xɔ\nKristo dzi se la na Mawu ta la esia wɔe be kesinɔnu gã aɖe ɖo Mawu si! 19 Medoa\ngbe ɖa be, miade asi ale si eƒe ŋusẽ tri akɔe le kpekpeɖeŋunana ame siwo xɔa edzi se\nme la gɔmesese me. 20 ŋusẽ triakɔ sia kee fɔ Kristo ɖe tsitre tso ame kukuwo dome\neye wòtsɔe ɖo bubuteƒe le Mawu ƒe nuɖusime le dziƒo. 21 Teƒe si kɔ sasasã wu fia\ndziɖula kple kplɔla ɖe sia ɖe tɔ. Ẽ, ŋutikɔkɔe le eƒe bubu ŋu wu ame sia ame tɔ le\n4\nxexe sia me loo alo xexe si gbɔna la me. 22 Mawu tsɔ nuwo katã de eƒe afɔ te eye\nwòwɔe kristohamea katã ƒe tatɔ gãtɔ.\n23 Hame sia nye eya ŋutɔ ƒe ŋutilã. Eyɔ hame la fũ, eye wòganye nu sia nu si\nle afi sia afi la ƒe gɔmedzela kple enala.\nTso ku me yi agbe me\n2 Tsã la mienɔ Mawu ƒe fῖƒode te, eye miaƒe nu vɔ̃wo na be mieyina ɖe tsɔtsrɔ̃\nmavɔ me. 2 Miedze ameha la yome eye miele ko abe ame bubuwo ene, mieyɔ fũ\nkple nu vɔ̃, eye miedze Satan, ŋusẽ si le yame la ƒe fiavi la yome, ame si gale dɔ\nwɔm fifi laa le ame siwo tsi tre ɖe Aƒetɔ la ŋuti ƒe dziwo me. 3 Mí katã míenɔ ko\nabe ame mawo ene tsã, míaƒe agbe ɖea nu vɔ̃ɖi siwo le mía me la fiana, eye míewɔa\nnu vɔ̃ siwo me míaƒe dzodzro vɔ̃wo kple susu vɔ̃wo kplɔa mí denae. Míedze agbe\nbaɖa nɔnɔ gɔme elabena wodzi mí kple dzɔdzɔme vɔ̃ɖi ale míenɔ Mawu ƒe dɔmedzoe\nla te abe ame bubu ɖe sia ɖe ene.\n4 Gake Mawu ƒe nublanuikpɔkpɔ gbã go ŋutɔ eye wòlɔ̃ mí hã ale gbegbe be 5\ntogbɔ be míeku le gbɔgbɔ me, eye woƒo fi de mí be míatsrɔ̃ le míaƒe nu vɔ̃wo ta hã\nla, egbugbɔ míaƒe agbe la tsɔ na mí esi wòfɔ Kristo tso ame kukuwo dome, ale be\neƒe amenuveve gã la koe ɖe mi, 6 eye wokɔ mí do goe le yɔdo la me yi ɖe ŋutikɔkɔe\nme kple Kristo, le dziƒonutowo me, afi si míebɔbɔ nɔ anyi kplii le, ɖe dɔ gã si Kristo\nYesu wɔ na mí la ta. 7 Azɔ Mawu ate ŋu afia asi mí eye wòatsɔ mí aɖo kpɔɖeŋui\nɣesiaɣi na eƒe amenuveve sɔgbɔ la, ɖe dɔ gã si wòwɔ na mí to Yesu Kristo me la ta.\n5\n8 Le eƒe amenuveve sɔgbɔ la ta la, miekpɔ ɖeɖe to Kristo dzixɔse me.\nDzixɔse si le mia si le eya amea me gɔ̃ hã la menye nu si tso miawo ŋutɔwo gbɔ o,\nke boŋ eya hã nunanae wònye tso Mawu gbɔ. 9 ɖeɖekpɔkpɔ menye fetu na mí le\nmíaƒe dɔ nyui siwo míewɔ la ta o, eya ta mía dometɔ aɖeke mate ŋu aƒo adegbe le\neta o. 10 Mawu ŋutɔe wɔ mí nu si míenye eye wòtsɔ agbe yeye si tso Yesu Kristo\ngbɔ la na mí. Eɖoe da ɖi na mí tso gbe aɖe gbe ke be míatsɔ máiƒe agbe sia akpe ɖe\name bubuwo ŋui.\nMíele ɖeka le Kristo me\n11 Migaŋlɔ be akpɔ be tsã la, mienye Trɔ̃subɔlawo, eye Yudatɔwo yɔ mi be\nmawumavɔ̃lawo kple ame makɔmakɔwo o. Ke togbɔ be wowɔa\nmawuvɔ̃lawo ƒe ɖoɖowo kple kɔnuwo dzi pɛpɛpɛ hã la, woƒe dziwo me mekɔ o, evɔ\nwona wotso aʋa hã na wo abe mawuvɔvɔ̃ ƒe dzesi ene hafi. 12 Miɖo ŋku edzi be\nle ɣemaɣiwo me la, mienɔ agbe Kristo manɔmee. Mienye futɔ na Mawu viwo eye\nMawu medo ŋugbe aɖeke be yeakpe ɖe mia ŋuti o. Ale miebu keŋkeŋ. Mawu menɔ\nmia si o, eye mɔkpɔkpɔ aɖeke hã menɔ mia si o. 13 Ke azɔ la, mienye Kristo Yesu\ntɔ, eye togbɔ be mienɔ adzɔge ke tsã tso Mawu gbɔ hã la, azɔ wokplɔ mi va\negbɔe, ɖe nu si Yesu Kristo wɔ ɖe mia ta kple eƒe ʋu la ta.\n14 Elabena Kristo ŋutɔe nye mɔ si dzi míato akpɔ ŋutifafa. Ewɔ ŋutifafa le mí\nYudatɔwo kple mi Trɔ̃subɔlawo dome to ale si wòwɔ mí katã ƒome ɖeka me tɔwoe la\nme eye wòɖe vlodoame si nɔ mía dome tsã la ɖa. 15 To eƒe ku me la, eɖe ale si mí\nkple miawo míenyina tsã o la ɖa. Yudatɔwo ƒe se siawoe he fuléle siawo vɛ elabena\nseawo de Yudatɔwo dzi eye wotsi tre ɖe Trɔ̃subɔlawo ŋuti. Ale wòku bena wòate fli\n6\nɖe Yudatɔwo ƒe seawo kple woƒe ɖoɖowo katã me. Emegbe ewɔ mí kple ame siwo\nmenyina tsã o la ɖekae le eƒe ŋutilã me, eye esi wòtsɔ mí wɔ ame yeye ɖekae mlɔeba\nla, ŋutifafa va. 16 Abe ame siwo nye ŋutilã ɖeka ƒe akpa vovovowo ene la, míaƒe\ndɔmedzoe ɖe mia nɔewo ŋuti nu tsi keŋkeŋ, elabena wodzra mí ame eve la katã\ndome ɖo eye ɖekawɔwɔ nɔ mí kple Mawu dome. Mlɔeba la, dzrehehe la wu nu le\natitsoga la ŋuti. 17 Azɔ la etsɔ ŋutifafa ƒe nyanyui la vɛ na mi Trɔ̃subɔla siwo nɔ\nadzɔge ke tso egbɔ kple mí Yudatɔ, siwo te ɖe eŋu. 18 Azɔ la mí katã míeɖanye\nYudatɔwo alo Trɔ̃subɔlawo, míate ŋu ato Gbɔgbɔ Kɔkɔe la ƒe kpekpeɖeŋu kple nu si\nKristo wɔ ɖe mía ta la me, ate ɖe Mawu, Fofo la, ŋuti. 19 Azɔ la mieganye\namedzrowo na Mawu kple dziƒofiaɖuƒe la o, ke boŋ mienye Mawu ŋutɔ ƒe ƒometɔwo\nkple Mawu ƒe dumetɔwo eye mi kple kristotɔ bubuwo katã mienye Mawu ƒe\naƒemetɔwo azɔ.\n20 Mikpɔ gɔmeɖokpe sesẽ si dzi wotu mi ɖo la ɖa! Wotu mi ɖe apostoloawo\nkple nyagblɔɖilawo dzi eye xɔa ƒe dzogoedzikpee nye Yesu Kristo ŋutɔ! 21 Mí ame\nsiwo katã xɔe se la, wowɔ mí ɖekae kple Kristo le ɖoɖo tɔxɛ me abe gbedoxɔ nyui si\ntum wole na Mawu eye wòle dzi dem nyuie gbe sia gbe la ƒe akpa aɖewo ene. 22\nEye wotsɔ miawo hã wɔ ɖekae kple ame siawo ale to Gbɔgbɔ la dzi mienye\nMawu ƒe nɔƒe sia ƒe akpa aɖe.\nPaulo ƒe dɔ le Trɔ̃subɔlawo dome\n3 Le esia ta, nye Paulo, Kristo Yesu ƒe dɔla, mele ga me le afii le mi\nTrɔ̃subɔlawo ta. 2 Mexɔe se be miese Mawu ƒe amenuveve, si wònam le mia ta 3 le\n7\nesia me be Mawu na menya eƒe ɖoɖo ɣaɣla be Trɔ̃subɔlawo hã nakpɔ amenuveve.\nMeka nya sia ta na mi do ŋgɔ kpuie to nye agbalẽŋɔŋlɔ na mi me. 4 Megblɔ esia be\nmatsɔ aɖe nya me na mi tso ale si mewɔ hafi nya nu siawo la ŋuti. 5 Le blema la,\nMawu meɖe eƒe ɖoɖo sia fia eƒe amewo o, gake azɔ la eɖee fia eƒe apostolowo kple\nnyagblɔɖilawo to Gbɔgbɔ Kɔkɔe la dzi.\n6 Azɔ nya ɣaɣla lae nye esi: Ebe Trɔ̃subɔla siwo trɔ dzime la akpɔ gome le\ndomenyinyi magblemagblẽ si wòɖo ɖi na viawo la me sɔsɔe kple Yudatɔwo, eyɔ wo\nkple eve la katã be woanye yeƒe hametɔwo. Mawu ƒe ŋugbedodowo be yeakɔ yayra\ngeɖe ɖe amewo dzi to Kristo dzi la, yi na wo kple eve la katã, nenye be woxɔ\nKristo ƒe nyanyui la kple dɔ gã si wòwɔ ɖe wo nu la dzi se. 7 Mawu na mɔnukpɔkpɔ\ntɔxɛm be magblɔ eƒe ɖoɖo sia na ame sia ame eye wòtsɔ eƒe ŋusẽ kple ŋutete tɔxɛ\nnam bena mate ŋu awɔ dɔ sia nyuie.\n8 Mibu nu sia ŋuti kpɔ! Togbɔ be nyemewɔ naneke si dze na bubu sia o, eye\nnyee ganye kristotɔ gblɔetɔ wu ame sia ame hã la, nye koe nye ame si wòtia, tsɔ\ndzidzɔ tɔxɛ sia na be magblɔ Dzidzɔnya sia na Trɔ̃subɔlawo tso kesinɔnu mavɔ si li\nna wo to Kristo me, 9 eye wògadi be maɖe nya me na ame sia ame be Mawue nye\nTrɔ̃subɔlawo hã ƒe ɖela, abe ale si eya ame si wɔ nuwo katã la ɖoe da ɖi le adzame\ntso gɔmedzedzea me ene.\n10 Susu ka tae wòwɔ ɖoɖo sia ɖo? Ewɔ ɖoɖo sia be wòatsɔ afia dziɖula kple\nŋusẽ vovovo, siwo le dziƒonutowo me, ale si Mawu ƒe nunya de bliboe: ne wokpɔ\neƒe ƒome blibo, ame si wo nye Yudatɔwo kple Trɔ̃subɔlawo siaa, la woƒo ƒu le eƒe\n8\nhame la me, 11 abe ale si wòɖo da ɖi be yeawɔ to Yesu Kristo míaƒe Aƒetɔ la dzi\nene.\n12 Azɔ la míate ŋu ado ɖe Mawu ŋkume dzideƒotɔe, eye kakaɖedzi hã le mía\nsi be axɔ mí dzidzɔtɔe nenye be míedo ɖe eŋkume kple Kristo eye míexɔ edzi se.\n13 Eya ta to kukuɖeɖe me, dzi megaɖe le mia ƒo ɖe nu si tum wole kplim le\nafi sia la ta o. Miawo tae mele fua kpem ɖo eya ta mitsɔe be enye bubudede mia ŋu\neye dzideƒo nanɔ mia si.\nPaulo do gbe ɖa ɖe Efeso hamea ta\n14 Eya ta medzea klo doa gbe ɖa na Fofo la 15 ame si gbɔ xɔsetɔwo ƒe ƒomeawo\nkatã, si le dziƒo kple anyigba dzi la, kpɔa woƒe ŋkɔ tsonɛ. 16 Medoa gbe ɖa be tso\neƒe ŋutikɔkɔe ƒe kesinɔnu gbogboawo me la, wòana ŋusẽ tɔxɛ mi to eƒe Gbɔgbɔ\nKɔkɔe la dzi. 17 Megadoa gbe ɖa hã be, gbe sia gbe la Kristo naxɔ aƒe ɖe miaƒe\ndziwo me to xɔse me eye wòanɔ mia me, zi ale si miexɔ edzi se. Neva eme be\nmiatsi, ato ke ɖe Mawu ƒe lɔlɔ̃ wɔnuku la me, 18 eye bena mi kpakple ame kɔkɔewo\nkatã miakpɔ kelili be miate ŋu adze si ale si Kristo ƒe lɔlɔ̃ keke, didi, kɔkɔ eye\nwògogloe, 19 eye be mianya Kristo ƒe lɔlɔ̃ sia, si kɔ wu miaƒe nugɔmesesewo katã.\nAle mlɔeba la, Mawu ƒe agbɔsɔsɔ la katã nayɔ mi fũu. 20 Ke, hena eya ame si tea ŋu\nwɔ nuwo geɖee wu nu siwo katã míebiana alo susuna, le eƒe ŋusẽ si le dɔ wɔm le\nmía me la, 21 eya tɔe lanye ŋutikɔkɔe le hamea me kple Kristo Yesu me le\ndzidzimewo katã me, tso mavɔ me yi mavɔ me! Amen.\n9\nKristo ƒe ŋutilã ƒe ɖekawɔwɔ\n4 Nye, ame si le game le afi sia ɖe Aƒetɔ la subɔsubɔ ta lae le kuku ɖem na mi\nbe mianɔ agbe eye miazɔ nyuie abe ame siwo wotia be woaxɔ yayra wɔnuku siawo\ntɔgbi la ene. 2 Mibɔbɔ mia ɖokuiwo eye mifa tu. Migbɔ dzi ɖi na mia nɔewo, eye ɖe\nlɔlɔ̃ si le mia si na amewo ta la, migbɔ dzi ɖi na wo nenye be wodze agɔ le mia dzi.\n3 Midze agbagba ɣesiaɣi be mianɔ ɖeka le Gbɔgbɔ Kɔkɔe la ƒe amekpɔkplɔ te ale be\nmianɔ anyi le ŋutifafa me kple mia nɔewo. 4 Mí katã la ŋutilã ɖeka ƒe akpa aɖewoe\nmíenye, Gbɔgbɔ ɖeke ma kee le mía me, eye woyɔ mí katã hã be míanɔ mɔ kpɔm na\nŋutikɔkɔe ɖeka ma si gbɔna. 5 Le míawo gome la, Aƒetɔ ɖeka, xɔse ɖeka, kple\nmawutsi ɖetaɖeka koe li, 6 eye Mawu Fofo ɖekae le mía si, ame si le mi katã ta\nkpɔm eye wòle mía me eye wòdzena le míaƒe agbe ƒe akpa sia akpa. 7 Ke wotsɔ\namenuveve na mía dometɔ ɖe sia ɖe abe ale si Kristo na míi ene. 8 Esia tae woŋlɔ ɖi\nbe, “Esi wòlia yi dzi la eɖe aboyo ame geɖewo dzoe eye wòna nunana amewo.” 9\nAzɔ la “eɖi va anyi” gɔ me ɖe? Egɔmee nye be eɖi va anyi gbã, yi ɖe keke anyigba\ntume ke. 10 Eya ta eya ame si ɖi va anyi la eya kee lia yi dzi ʋῖ gbɔ dziƒowo katã ta,\nbe wòayɔ xexe blibo la me fũu.\n11 Eyae na ame aɖewo nye apostolowo, eye ame aɖewo nyagblɔɖilawo, ame\naɖewo hã nyanyuigblɔlawo, ame aɖewo kplɔlawo kple nufialawo 12 bena Mawu ƒe\namewo nate ŋu asu te na dɔwɔwɔ, ale woatu Kristo ƒe ha si nye eƒe ŋutilã la ɖe edzi\nwòatsi 13 va se ɖe esime mlɔeba la dzixɔse ɖeka nanɔ mía si tso mía ƒe ɖeɖekpɔkpɔ\nkple mía ɖela si nye Mawu Vi la ŋuti, eye va se ɖe esime ame sia ame tsi, eye\nwòkpɔ ŋusẽ le Aƒetɔ la me, ẽ, va se ɖe esime Kristo xɔ aƒe ɖe ame sia ame me.\n10\n14 Ekema míaganɔ abe ɖeviwo ene o. Míaganɔ míaƒe susuwo trɔm ɣesiaɣi tso\nnu si míexɔ se la ŋuti elabena ame aɖe va gblɔ nya bubu na mí alo wòda alakpa be\nne míaxɔe se be nu si yegblɔ lae nye nyateƒe o. 15 Ke boŋ miato nyateƒe na mía\nnɔewo le lɔlɔ̃ me ale be le nuwo katã me la míatsi ali ke le Kristo ame si nye Ta na\nhame la me. 16 Tso eya amea me wotsɔ ŋutilã la ƒe akpa ɖe sia ɖe ƒo fui nyuie, eye\nakpa ɖe sia ɖe le eƒe mɔ tɔxɛ dzi le kpekpem ɖe akpa mamlɛawo ŋuti, ale be ŋutilã\nblibo la katã le sesῖe eye wole tsitsim ɖe edzi le lɔlɔ̃ me. 17 Azɔ la mele esia gblɔm\nna mi, eye mele gbe tem ɖe edzi le Aƒetɔ la me be miagazɔ abe ale si Trɔ̃subɔlawo\nzɔna le woƒe tamesusu dzodzrowo me la ene o. 18 Ame siawo la woƒe susuwo me\ndo viviti eye woma ɖa tso Mawu gbɔ elabena wole agbe le numanyamanya me le\nwoƒe dzimesesẽ ta. 19 Esi ŋukpe aɖeke megale mo na wo o ta la, wotsɔ wo ɖokuiwo\ndzra na nu tovo wɔwɔ, ale be woakpɔ gome le ŋunyɔnu ɖe sia ɖe ƒomevi wɔwɔ me\neye nu siawo do du wo wogale wo dim.\n20 Ke miawo la, menye aleae mienya Kristoe o. 21 Vavã miese eŋkɔ eye\nwofia nu mi le eya amea me, le nyateƒe si le Yesu me la nu. 22 Wofia nu mi ku ɖe\nmiaƒe agbe xoxo si mienɔ la ŋuti, be miaɖe asi le agbe xoxo la ŋuti, agbe si le\ntsɔtsrɔ̃mɔ dzi to eƒe beblenudzodzrowo me.\n23 Azɔ la ele be miaƒe nɔnɔme kple miaƒe susuwo nanɔ tɔtrɔm yeyee hena\nnyuia ɣesiaɣi. 24 Ẽ, ele be mianye ame yeye siwo to vovo tso ame xoxo la gbɔ, ale\nbe mianɔ dzadzɛ, anɔ kɔkɔe. Mitsɔ amenyenye yeye sia do abe awu ene. 25\nMidzudzɔ aʋatsokaka na mia nɔewo, minɔ nyateƒetoto ko dzi, elabena ŋutilã ɖeka ƒe\nŋutinuwo míenye. Eya ta nenye be míeka aʋatso na mía nɔewo la, mía ɖokuiwo ko\n11\nmíele nu vevi wɔmii. 26 Nenye be dzi ku wò la mègalé dziku la ɖe dɔme wòazu nu\nvɔ̃ na wò o. Mègana ɣe naɖo to ɖe wo dɔmedzoe o. ɖu wò dziku la dzi kaba 27\nelabena zi ale si nèdo dziku ko la, ena mɔnukpɔkpɔ Abosam be wòaɖu dziwò.\n28 Ne ame aɖe nye fiafitɔ le mia dome la, nedzudzɔ kaba eye wòatsɔ eya ŋutɔ\nƒe asiwo awɔ dɔ ɖɔʋu aɖee be wòakpɔ emetsonu eye wòana ɖe hiãtɔwo hã. 29 Nya\nvlo aɖeke megado go le mia nu o. Ke boŋ migblɔ nya siwo nyo eye woate ŋu ado\name siwo le esem la ɖe ŋgɔ, eye migblɔ nu siwo ko ahe yayra vɛ na wo. 30 Migana\nGbɔgbɔ Kɔkɔe la naxa nu le miaƒe agbenɔnɔ ta o. Miɖo ŋku edzi be eyae nye ame si\ndea dzesi mi be miate ŋu ado gbe ma gbe esi woawu ɖeɖe tso nu vɔ̃ me ƒe dɔ la nu.\n31 Midzudzɔ fuléle mia nɔewo kple dɔmedzoedodo. Migana nɔƒe aɖeke\ndzrewɔwɔ, nya vlo gbɔgblɔ kple fuléle amewo le miaƒe agbenɔnɔ me o. 32 Ke boŋ\nla, minyo dome na mia nɔewo, eye mikɔ dome ɖe amewo ŋuti, mitsɔ nu vɔ̃ ke mia\nnɔewo, abe ale si Mawu hã tsɔa nu vɔ̃ kea mi ene elabena kristotɔwoe mienye.\nMinye mawusrɔ̃lawo\n5 Eya ta mizu mawusrɔ̃lawo abe vi lɔlɔ̃wo ene 2 eye minɔ agbe le lɔlɔ̃ me abe\nale si Kristo lɔ̃ mí hetsɔ eɖokui na ɖe mia ta abe nunana kple vɔsa si le ʋeʋem lililῖ\nna Mawu la ene.\n3 Migaɖe mɔ na ahasiwɔwɔ, makɔmakɔnyenye kple ŋukeklẽ be woanɔ mia\nme o. Migana be ame aɖeke nakpɔ kpɔtsotso le mia ŋuti le nu vɔ̃ siawo ta o. 4 Mele\nbe woase glitoto vlowo, nya ƒoɖiwo kple dzeɖoɖo madzetowo le mia nu o. Ke boŋ\nla, miɖo ŋku Mawu ƒe amenuveve dzi na mia nɔewo eye miada akpe ɖe eta.\n12\n5 Miate ŋu aka ɖe edzi bena: Mawu kple Kristo ƒe fiaɖuƒe la manye ame\nmakɔmakɔ kple ŋuklẽla tɔ o, elabena ŋuklẽla sɔ kple legbasubɔla, elabena elɔ̃na eye\nwòsubɔa nu nyui siwo le xexeame ɖe Mawu teƒe. 6 Ame siwo doa taflatsɛ eye\nwowɔa nu siawo la megaflu mi o, elabena Mawu ƒe dziku helihelῖ le ame siwo wɔa\nnu siawo dometɔ ɖe sia ɖe dzi. 7 Hekpe ɖe esia ŋu la, migade ha gɔ̃ hã kple ame\nsiawo ƒomeviwo o. 8 Elabena tsã la, viviti yɔ miaƒe dziwo me fũ, ke azɔ la, kekeli si\ntso Aƒetɔ la gbɔ la xɔ eteƒe eya ta mina miaƒe agbe naɖe kekeli la afia! 9 Le kekeli\nsia si le mia me ta la, miwɔ nu siwo ko nyo, nu siwo le dzɔdzɔe kple nu siwo le\neteƒe.\n10 Le miaƒe agbe me la, misrɔ̃ eye mianya nu siwo ko dzea Aƒetɔ la ŋu. 11\nMigakpɔ gome le vivisese vlowo kple vivitimenu aɖeke me o, ke boŋ mika mo na nu\nvlo wɔlawo, eye miaɖe woƒe vivimenuwɔwɔ ɖe go. 12 Anye ŋukpenanu alo ŋunyɔnu\ngɔ̃ hã be maƒo nu le vivitimenuwɔna siwo mawumavɔ̃lawo wɔna la ŋuti. 13 Ke nu\nsia nu si dzi kekeli klẽ la dzena wokpɔna, 14 elabena kekelie nana wokpɔa nu sia nu.\nEsia tae woŋlɔ ɖi be, “O, alɔ̃dɔla nyɔ, nyɔ tso ku me, eye Kristo aklẽ ɖe dziwò.” 15\nEya ta mikpɔ nyuie be miaganɔ agbe abe numanyalawo ene o, ke boŋ abe nunyalawo\nene 16 ame siwo wɔa woƒe mɔnukpɔkpɔ ɖe sia ɖe ŋudɔ nyuie elabena míele ŋkeke\nsesẽwo me fifia. 17 Migawɔ naneke tamemabumabutɔe o, ke boŋ miadi nu si Aƒetɔ\nla di be miawɔ eye miawɔe. 18 Migano aha fũ o, elabena nu vɔ̃ geɖe dea xa ɖe\nahatsunola ƒe mɔ dzi. Mina Gbɔgbɔ Kɔkɔe la boŋ nayɔ mi taŋtaŋ eye mina eya naɖu\nmia dzi.\n13\n19 Mitsɔ Psalmowo kple kafukafuhawo ƒo nu na mia nɔewo tso Aƒetɔ la ŋuti,\nmidzi ha kɔkɔewo eye miaƒo wo na Aƒetɔ la le miaƒe dziwo me. 20 Mida akpe na\nMawu Fofo la ɖaa le nu sia nu ta le míaƒe Aƒetɔ Yesu Kristo ƒe ŋkɔ me.\nɖoɖowo hena srɔ̃tɔwo\n21 Mibɔbɔ mia ɖokuiwo na mia nɔewo ekema miade bubu Kristo ŋuti. 22 Mi\nnyɔnuwo la, mibɔbɔ mia ɖokui ɖe mia srɔ̃wo ƒe kpɔkplɔ te abe ale si miebɔbɔ mia\nɖokuiwo ɖe Aƒetɔ la te ene. 23 Abe ale si Kristo nye ta na eƒe ŋutilã si nye\nkristohamea ene la, nenema kee ŋutsu hã nye ta na srɔ̃a. Elabena Kristo tsɔ eya ŋutɔ\nƒe agbe ɖo anyi ɖe ha la ta be yeanye eƒe ɖela! 24 Eya ta mi nyɔnuwo la ele na mi\nbe miaɖo to mia srɔ̃wo le nu sia nu me, abe ale si hamea hã ɖoa to Kristo ƒe gbe ene.\n25 Azɔ mi ŋutsuwo hã, lɔlɔ̃ deto ma si Kristo ɖe fia hamea eye wòku ɖe eta\nla, miawo hã miɖe eya ke fia mia srɔ̃wo. 26 Esi Kristo ku ɖe hame la ta la, ewɔe\nkɔkɔe, dzadzɛ eye wòklɔ eŋuti to mawutsideta kple Mawu ƒe nya la me, 27 ale bena\nyeate ŋu axɔe na ye ɖokui abe hame kɔkɔe, si dza eye ɖiƒoƒo kple kpɔtsotso aɖeke\nmele eŋu o la ene. 28 Nenemae wòle be ŋutsuwo nalé be na wo srɔ̃woe, eye woalɔ̃\nwo abe woawo ŋutɔ ɖokuiwo ene. Elabena zi ale si ŋutsu kple srɔ̃a wole ɖeka azɔ la,\nzi nenema ke ŋutsu anɔ eɖokui nu vem anɔ eɖokui lɔ̃m, nenye be elɔ̃ srɔ̃a. 29 Le\nnuwo katã me la, ame aɖeke melé fu eya ŋutɔ ƒe ŋutilã kpɔ o, ke boŋ enyinɛ eye\nwòléa be nɛ abe ale si Kristo wɔna na eƒe hamea ene 30 elabena eƒe ŋutilã ƒe\nŋutinuwo míenye.\n14\n31 Nya sia be, ŋutsu kple nyɔnu wonye ŋutilã ɖeka la, tso mawunya sia ƒe\nkpeɖodzi me be: “Ele be ŋutsu nagblẽ fofoa kple dada ɖi nenye be eɖe srɔ̃, ale be wo\nkple srɔ̃a nawɔ ɖeka, eye womaganye eve o, ke boŋ woanye nu ɖeka.” 32 Menyae be\nnya sia gɔmesese sesẽ, gake enye ale si míenye akpa vovovowo na Kristo ƒe ŋutilã\nla ƒe kpɔɖeŋu.\n33 Eya ta megale egblɔm na mi be, ele be ŋutsu nalɔ̃ srɔ̃a abe eya ŋutɔ ɖokui\nene eye nyɔnua hã nakpɔ egbɔ be eya hã tsɔ bubu deto tɔxɛ na srɔ̃a, aɖo toe, akafui,\neye wòado kɔkɔe ɣesiaɣi.\nViwo kple dzilawo\n6 Mi ɖeviwo la, miɖo to mia dzilawo le Aƒetɔ la me, elabena esia le teƒe. 2 “Bu\nfofowò kple dawò” esiae nye sedede gbãtɔ si ŋuti ŋugbedodo kpe ɖo. 3 “be woadze\nedzi na wò nyuie eye nànɔ agbe didi le anyigba dzi.”\n4 Mi fofowo la migado dziku na mia viwo o, ke boŋ mihe wo eye miafia nu\nwo le Aƒetɔ la me.\nKluviwo kple Aƒetɔwo\n5 Mi kluviwo la, miɖo to miaƒe aƒetɔwo, miwɔ nu nyuitɔ ko ɣesiaɣi be woakpɔ\nŋudzedze le mia ŋuti. Misubɔ wo abe ale si miasubɔ Kristoe ene. 6 Migawɔ\nameŋkumenu, awɔ dɔ kple ŋusẽ nenye be miaƒe aƒetɔ li o, ke boŋ abe Kristo ƒe\nkluviwo ene to Mawu ƒe lɔlɔ̃nuwɔwɔ me tso miaƒe dzi me ke. 7 Misubɔ tso dzi blibo\nme ke abe Aƒetɔ la subɔm miele ene ke menye amegbetɔ o. 8 Miɖo ŋku edzi be,\n15\nAƒetɔ la axe fe na mi ɖe dɔ nyui sia dɔ nyui si miawɔ la ta, èɖanye ablɔɖevi alo kluvi\no.\n9 Mi aƒetɔwo la, miwɔ nu dzɔdzɔeto ko ɖe miaƒe kluviwo ŋuti abe ale si\nmegblɔ na woawo hã be woawɔ na mi ene. Miganɔ ŋɔdzi dom na wo o. Miɖo ŋku\nedzi be miawo ŋutɔwo hã mienye Kristo ƒe kluviwo. Aƒetɔ ɖeka ma kee le mi kple\nkluviawo siaa nu, eye Aƒetɔ sia mekpɔa ame aɖeke ƒe ŋkume o.\nMawu ƒe aʋawɔnu blibo la\n10 Mlɔeba la, medi be maɖo ŋku edzi na mi be, ele be miaƒe ŋusẽ natso Aƒetɔ la ƒe\nŋusẽ triakɔ si le mia me la me. 11 Mitsɔ Mawu ƒe akpoxɔnuwo katã kpla ale be\nmiate ŋu anɔ te ɖe Satana ƒe ɖoɖowo kple ayemenu siwo wòɖo ɖe mia ŋuti la nu. 12\nElabena menye amegbetɔ siwo nye ŋutilã kple ʋu lae míele aʋa wɔm kpli o, ke boŋ\nkple ame siwo ŋu ŋutilã mele o. Ame siawoe nye gbɔgbɔ siwo womekpɔna kple ŋku\no la ƒe dziɖula vɔ̃ɖi siwo nye Satana ƒe dɔla ŋusẽtɔ gãwo, vivimefiavi vɔ̃ɖi siwo le\nxexe sia me dzi ɖum. Hekpe ɖe esia ŋu la, míegale aʋa wɔm kple gbɔgbɔ vɔ̃ɖi\nnyanyra ha gã aɖe siwo le gbɔgbɔ ƒe xexeame.\n13 Eya ta miwɔ Mawu ƒe akpoxɔnu ɖe sia ɖe ŋutidɔ be miate ŋu anɔ te ɖe\nfutɔ la nu ɣesiaɣi si wòlũ ɖe mia dzi, eye ne miewɔ aʋa la vɔ la, miaganɔ te sesῖe\nkokoko.\n14 Be miate ŋu awɔ nu si megblɔ la, ele be miatsɔ nyateƒe la abla alidzii, abe\nalidziblaka ene eye miatsɔ Mawu ƒe gbedziwɔwɔ atsyɔ akɔta abe akɔtakpoxɔnu ene.\n15 Mido afɔkpa siwo ana be miaɖe abla ne miele Mawu ƒe ŋutifafa ƒe nyanyui la\nkakam. 16 Le aʋa ɖe sia aɖe me la, mitsɔ xɔse wɔ miaƒe akpoxɔnui be wòaxɔ\nSatana ƒe aŋutrɔ ɖaɖɛ siwo dam wòle ɖo ɖe mi. 17 Mitsɔ ɖeɖekpɔkpɔ ɖɔ abe gakuku\nene eye milé Gbɔgbɔ la ƒe yi si nye Mawu ƒe nya la ɖe asi.\n18 Minɔ gbedodoɖa dzi madzudzɔmadzudzɔe. Mibia nu sia nu si miedi la\nMawu, gake miaƒe didiwo nasɔ ɖe Gbɔgbɔ Kɔkɔe la ƒe lɔlɔ̃nu dzi. Minɔ kukuɖeɖe\ndzi nɛ ɖaa, eye miɖo ŋku miaƒe hiahiãwo dzi nɛ ɣesiaɣi. Mido gbe ɖa atraɖii ɖe\nkristotɔ siwo katã le afi sia afi la ta. 19 Mido gbe ɖa ɖe nye ŋutɔ hã ta, eye miabia\nMawu be wòana nya nyuitɔwom ne mele nu ƒom dzideƒotɔe na amewo tso Aƒetɔ la\nŋuti kple ne mele nya me ɖem na Trɔ̃subɔlawo be, Aƒetɔ la ƒe ɖeɖe do na woawo hã.\n20 Fifi laa la, mele gaxɔ me ɖe Mawu ƒe gbedeasi sia gbɔgblɔ ta. Gake mido gbe ɖa\nbe, manɔ gbeƒãɖeɖe nya la dzi kple dzideƒo ɣesiaɣi abe ale si wòdzem ene le gaxɔ\nme afii gɔ̃ hã.\nGbedonamewo\n21 Tikiko, ame si nye nɔvi lɔlɔ̃a kple kpeɖeŋutɔ nuteƒewɔla le Aƒetɔ la ƒe dɔ la me la\nagblɔ nu siwo katã le edzi yim kplim la na mi. 22 Susu sia dzaa ta koe mele\nedɔm ɖo ɖe mia gbɔ be, wòagblɔ na mi be míeli nyuie ale be eƒe ɖaseɖiɖi la nade\ndzi ƒo na mi.\n23 Nɔvi lɔlɔ̃awo, ŋutifafa kple lɔlɔ̃ kpakple xɔse si tso Mawu Fofo la kple\nAƒetɔ Yesu Kristo gbɔ la woana mi. 24 Mawu ƒe amenuveve kpla yayra nanɔ ame\nsiwo lɔ̃a Aƒetɔ Yesu Kristo ɖika ɖika la dzi.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Philippiens', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ SI WÒŋLɔ NA FILIPITɔWO\nKpɔkplɔyiɖeme\nPaulo ŋlɔ agbalẽ sia na kristotɔ siwo nɔ Filipi si nye hame\ngbãtɔ si Paulo ɖo ɖe Europa. Filipi nye asitsadu xɔŋkɔ aɖe le\nRomatɔwo ƒe dziɖuɖu te. Afi siae wolée le hede gaxɔ me. Eŋlɔ\nagbalẽ sia esi wònɔ gaxɔ me. Le ɣemaɣi me la, aʋatsonufiala\naɖewo va ge ɖe hamea me eye ame aɖewo tsi tsitre ɖe Paulo ƒe\nnufiafia ŋu. Ke ame akpa gãtɔ xɔ Paulo ƒe nufiafia eye wokpe\nɖe eŋu hedi eƒe nuhiahiãwo nɛ le eƒe gaxɔmenɔɣi. Paulo te gbe\nɖe dzidzɔ vavãtɔ si le Kristo yomedzedze me la dzi vevie.\nEmenyawo\n1. Kpɔkplɔyiɖeme, 1:1-11\n2. Paulo na nyanya Filipitɔwo tso eɖokui ŋu, 1:12-26\n3. Agbenɔnɔ abe kristotɔ ene, 1:27-2 :18\n4. Paulo ɖo Timoteo kple Epafrodito ɖe Filipitɔwo, 2:19-30\n5. Nufiafia kple ŋusẽdoamenyawo, 3:1-4:9\n6. Akpedada le Filipitɔwo ƒe nunanawo ta, 4 :10-20\n7. Nuwunyawo kple yayranyawo, 4 :21-23\n1 Agbalẽ sia tso Paulo kple Timoteo, Yesu Kristo ƒe dɔlawo gbɔ le yiyim na\nOsɔfowo ƒe kpeɖeŋutɔwo kple kristotɔ siwo katã le Filipi.\n2 Mawu nayra mi katã. Ẽ, medoa gbe ɖa be Mawu mía Fofo kple míaƒe Aƒetɔ\nYesu Kristo nana eƒe yayra detotɔ mia dometɔ ɖe sia ɖe eye eƒe ŋutifafa la nanɔ\nmiaƒe dziwo kple miaƒe agbenɔnɔ blibo me.\nAkpedada kple gbedodoɖa\n3 Nye gbedodoɖawo katã ɖe mia ta nye akpedada sɔŋ ko na Mawu. 4 Eye ne mele\ngbe dom ɖa ɖe mia ta la, dzidzɔ sɔŋ yɔa nye dzime. 5 Le kpekpeɖeŋu gã siwo katã\nmiena le Kristo ƒe nyanyui la kaka me tso ɣeyiɣi si miesee gbã va se ɖe fifia dzi la\nta. 6 Eye meka ɖe edzi be Mawu ame si dze dɔ nyui sia wɔwɔ gɔme le mia me la,\nayi edzi akpe ɖe mia ŋu bena miatsi ɖe edzi le eƒe amenuveve la me va se ɖe esime\ndɔ si wɔwɔ gɔme wòdze le mia me la nawu nu keŋkeŋ le ŋkeke si Yesu Kristo aga\ntrɔ va la dzi. 7 Ele ɖoɖo nu be nye dzi nanɔ ɖe mia ŋu abe ale si wòle ene, elabena\nmiekpɔ gome le Mawu ƒe yayra me esi menɔ gaxɔ me kple esi medo eye menɔ\nnyateƒe la ta ʋlim henɔ gbeƒã ɖem Kristo na amewo. 8 Mawu ɖeka koe nya lɔlɔ̃ vavã\nsi le menye ɖe mia ŋu abe ale si Yesu Kristo hã lɔ̃ mi ene. 9 Nye gbedodoɖa ɖe mia\ntae nye bena, miayɔ fũ eye miagbã go kple lɔlɔ̃ na mia nɔewo eye nenema ke mianɔ\ntsitsim ɖe edzi le gbɔgbɔmenunya kple sidzedze me.\n10 Elabena medina vevie ɣesiaɣi be miakpɔ vovototo le nyui kple vɔ̃ dome\neye kpe ɖe esia ŋuti la mianɔ dzadzɛ le miaƒe dziwo me ale bena ame aɖeke mate ŋu\nakpɔ kpɔtsotso le mia ŋuti o, va se ɖe esime míaƒe Aƒetɔ la nagatrɔ ava. 11 Minɔ nu\nnyui kple dɔmenyowɔwɔ dzi ɖaa. Esiawoe afia be mienye Mawu viwo vavã eye\nwoahe kafukafu kple ŋutikɔkɔe geɖe vɛ na Aƒetɔ la.\nPaulo ƒe bablawo do nyanyui la ɖe ŋgɔ\n12 Nɔvi lɔlɔ̃wo, medi be mianya esia be: Nu sia nu si dzɔ ɖe dzinye le afi sia la, do\ngbeƒãɖeɖe Kristo ƒe nyanyui la ɖe ŋgɔ boŋ. 13 Elabena ame sia ame si le gbɔnye le\nafi sia hekpe ɖe asrafo siwo katã le asaɖame ŋuti la nya kɔtee be susu si ta mele\ngame ɖo koe nye be menye kristotɔ. 14 Eye nye gamenɔnɔ na be kristotɔ siwo katã\nle afi sia la megavɔ̃na na gamenɔnɔ o. Ke le go aɖewo me la, nye dzidodo si metsɔ\nle gaxɔ mee la de dzi ƒo na wo ale gbegbe be womegavɔ̃a gbeƒãɖeɖe Kristo o.\n15 Nyateƒe wònye be ame aɖewo ɖea gbeƒã Kristo le ŋu ʋaʋã kple dzrewɔwɔ\nta, ke ame bubu aɖewo ɖea gbeƒã nya la kple dzitsinya nyui. 16 Ame evelia siawo\nwɔnɛ le lɔlɔ̃ me, elabena wonyae be mele game le afii le nyanyui la ta ʋiʋli ŋuti. 17\nAme kemɛawo gblɔa Kristo ƒe nya la le ɖokuitɔdidi ta, ke menye tso dzi vavã me o,\nkple susu sia be yewoatsɔ xaxa akpe ɖe nye bablamenɔnɔ ŋu. 18 Susu ka ke nu wole\nmawunya la gblɔm ɖo hã la, enye nyateƒe matrɔmatrɔ be wole gbe ƒã ɖem Kristo ƒe\nnyanyui la eye esiae nye nye dzidzɔ.\nNu si ta maganɔ agbe vie ɖo\n19 Manɔ dzidzɔkpɔkpɔ dzi ɖaa, elabena menya be zi ale si miele gbe dom ɖa ɖe\ntanye eye Gbɔgbɔ Kɔkɔe la hã le kpekpem ɖe ŋunye ta la, esiawo katã ahe nyui ko\nvɛ nam eye woawɔe be woaɖe asi le ŋutinye le gaxɔ me. 20 Mele lalam eye mele mɔ\nkpɔm be nyemawɔ naneke atsɔ do ŋukpe ɖokuinye o, ke boŋ manɔ klalo ɣesiaɣi aɖe\ngbeƒã Kristo abe ale si mewɔnɛ tsã ene, togbɔ be nuwo le sesẽm nam le afi sia ŋutɔ\nle ɣeyiɣi siawo me hã la, menya be ne mele agbe o, meku o, made bubu Kristo ŋu.\n21 Le gonyeme la, agbenɔnɔ nye mɔnukpɔkpɔ nam be mawɔ dɔ na Kristo. Ke ku\nga ɖe vi wu. 22 Ke nenye be agbenɔnɔ ana mɔnukpɔkpɔ geɖem be maɖe luʋɔwo na\nKristo la, ekema nyemeganya ne agbe alo kue nyo wu o. 23 Ewɔna nam ɣeaɖewoɣi\nbe manɔ agbe gake le ɣebubuɣiwo la, edzroam be maku, elabena medi vevie be mayi\naɖanɔ Kristo gbɔ. O, adzɔ dzi na nye ya sasasã wu be manɔ kodzogbe afii! 24 Ke\nnyateƒe lae nye be, mate ŋu ana kpekpeɖeŋu geɖe miawo wu ne mele agbe.\n25 Ẽ, ele eme be nye dɔwɔwɔ ga hiã le agbe sia me eya ta meka ɖe edzi be\nmaganɔ agbe vie wu be makpe ɖe mia ŋuti be miatsi ɖe edzi le xɔse me eye miakpɔ\ndzidzɔ. 26 Nye agbenɔnɔ ado dzidzɔ na mi eye wòana mɔnukpɔkpɔ mi be miakafu\nYesu Kristo le ale si wòna megale agbe la ta ne megava mia gbɔ.\n27 Ke nu ka kee adzɔ ɖe dzinye hã la, miɖo ŋku edzi ɣesiaɣi be mianɔ agbe\nabe kristotɔwo ene, ale be, ne magakpɔ mi alo nyemakpɔ mi o hã la, manɔ ɖaseɖiɖi\nnyuiwo sɔŋ ko xɔm tso mia ŋuti be mi katã miele ɖeka kple susu ɖeka sia be miagblɔ\nnyanyui la 28 dzideƒotɔe, nu ka kee miaƒe futɔwo awɔ mi hã. Woakpɔ esia abe woƒe\nanyidzedze ƒe dzesi ene, ke miawo la, esia anye dzesi tso Mawu gbɔ be, eli kpli mi\neye bena ena agbe mavɔ mi. 29 Ke miawo la menye edzixɔxɔse ƒe mɔnukpɔkpɔ ko\nwona mi o, ke boŋ be miakpe fu ɖe eta hã. 30 Mí katãe le avu sia wɔm ɖekae.\nMiekpɔ ale si mekpe fu ɖe eta va yi eye fifia hã megale avu sesẽ aɖe wɔm, abe ale si\nmienya nyuie la ene.\nMidze Yesu ƒe ɖokuibɔbɔ ƒe kpɔɖeŋu yome\n2 Nane li abe kristotɔwo ƒe dzidedeƒo na wo nɔewo enae? ɖe mielɔ̃m ale\ngbegbe be miadi be yewoakpe ɖe ŋutinyea? ɖe mí kpli miawo ƒe nɔvinyenye le\nAƒetɔ la me kple míaƒe gomekpɔkpɔ le Gbɔgbɔ ɖeka la me nye viɖe na mia? ɖe\nnublanuikpɔkpɔ le dzime na mi le go aɖe mea? 2 Ekema mina makpɔ dzidzɔ vavãtɔ\nto mia nɔewo lɔlɔ̃ kple ɖekawɔwɔ me, eye mitsɔ dzi ɖeka, susu ɖeka kple taɖodzinu\nɖeka wɔ dɔe aduadu.\n3 Miganye ɖokuitɔdilawo o, migawɔ nu be miadze ame bubuwo ŋu o. Mibɔbɔ\nmia ɖokuiwo eye mibu ame bubuwo be wonyo wu mi. 4 Tɔnye ko nenyo meganɔ\nmia me o, ke boŋ mibu ame bubuwo hã ŋuti eye miatsɔ ɖe le nu si wɔm wole la me.\n5 Miaƒe nɔnɔme nenɔ abe Kristo Yesu tɔ ene, 6 ame si, esi wònye be Mawu\nƒe nɔnɔme mee wònɔ hã la, mebui be ye kple Mawu ƒe sɔsɔ nye nane si wòle be\nyeaʋli kplii o, 7 ke boŋ eɖi gbɔlo eɖokui hetsɔ dɔla ƒe nɔnɔme do eye wòva le ame ƒe\nnɔnɔme me. 8 Esi wònɔ ame ƒe nɔnɔme me la, ebɔbɔ eɖokui, ɖo to yi ɖase ku me, yi\nɖase atitsogaŋutiku me ke! 9 Eya ta Mawu do eya amea ɖe dzi yi ɖase teƒe kɔkɔtɔ\nkekeake eye wòtsɔ ŋkɔ si ƒo ŋkɔwo katã ta la nɛ. 10 Be le Yesu ƒe ŋkɔ me, klo sia\nklo, adze nɛ le dziƒo kple anyigba kpakple anyigba te, 11 eye aɖe sia aɖe aʋu eme be\nYesu Kristo nye Aƒetɔ, hena Mawu fofo la ƒe ŋutikɔkɔe.\n12 Xɔ̃nye lɔlɔ̃wo, esi menɔ mia gbɔ la, mielé se siwo mede na mi la me ɖe asi\nsesῖe. Ke azɔ esi nyemegale mia gbɔ o la, boŋ wòle be mialé be na mia ɖokuiwo wu\neye miawɔ nu nyui siwo afia be miekpɔ ɖeɖe. Mitsɔ bubu kple toɖoɖo na Mawu eye\nmiagbe nu le nu siwo medzɔa dzi nɛ o la wɔwɔ gbɔ. 13 Elabena Mawu le dɔ wɔm le\nmia me. Eyae kpena ɖe mia ŋu be miaɖo toe eye wògakpena ɖe mia ŋu be miawɔ eƒe\nlɔlɔ̃nu.\n14 Miwɔ nu sia nu liʋiliʋililῖ kple nyahehe manɔmee, 15 ale bena ame aɖeke\nmate ŋu akpɔ mɔ atsɔ fɔɖiɖi na mi o. Minɔ agbe dzadzɛ si ŋu fɔɖiɖi mele o, abe\nMawu vi siwo le xexe si me do viviti tsiɖitsiɖi heyɔ fũ kple ame mawɔnuteƒewo kple\nkɔlialiatɔwo la ene. Miklẽ le wo dome abe akaɖi ene 16 eye migblɔ Agbenya la na\nwo.\nEkema nenye be Kristo gava la, makpɔ dzidzɔ gã aɖe be dɔ si mewɔ le mia\ndome la ɖe vi geɖe. 17 Eye nenye be wokɔ nye ʋu ɖi le nyateƒe me, be wòanye vɔsa\nna Mawu ɖe miaƒe xɔse ta alo nenye be edze be maku ɖe mia ta gɔ̃ hã la, malɔ̃ aku\nfaa eye mana mia dometɔ ɖe sia ɖe nakpɔ gome le nye dzidzɔ sia me. 18 Elabena ele\nbe miakpɔ dzidzɔ ɖe esia hã ta eye miadzɔ dzi kplim be wona mɔnukpɔkpɔm be\nmaku ɖe mia ta.\nTimoteo kple Epafrodito\n19 Ne Aƒetɔ la lɔ̃ la, maɖo Timoteo ɖa be wòava kpɔ mi ɖa kpuie. Ekema ne etrɔ\ngbɔ la, nu siwo wòava gblɔ nam tso nu siwo katã wɔm miele kple ale si miele dɔa\ndzii ŋu la ana dzi nagaɖo ƒonye. 20 Ame aɖeke megali si tsɔ ɖe le miaƒe nya me wu\nTimoteo o. 21 Edze abe ɖe bubuawo katã tsi dzi ɖe woawo ŋutɔ ƒe ɖoɖowo ŋuti eye\nmenye ɖe Yesu Kristo tɔwo ŋu o ene. 22 Ke mienya Timoteo nyuie. ɖe wòle nam\nabe vi ene eye wòkpena ɖe ŋutinye le nyanyui la gbɔgblɔ me. 23 Mele mɔ kpɔm be\nmaɖoe ɖe mi kpuie, ne mese nu si adzɔ ɖe dzinye le afi sia ko. 24 Eye mele mɔ\nkpɔm be, Aƒetɔ la ana be nye ŋutɔ hã mava kpɔ mi ɖa kpuie.\n25 Le ɣeyiɣi sia me la, mebui be enyo be magbugbɔ Epafrodito aɖo ɖe mi.\nMieɖoe ɖa be wòava kpe ɖe ŋutinye le nye hiahiãwo me, enyo ŋutɔ. Mí kplii míezu\nnɔvi vavãwo eye míewɔa dɔ aduadu. 26 Azɔ la, megbugbɔe le ɖoɖom ɖe mi, elabena\naƒe le edzrom eye esi miese be, edze dɔ la, mietɔtɔ le mia ɖokuiwo me. 27 Le\nnyateƒe me la, edze dɔ eye esusɔ vie ko wòaku. Gake Mawu kpɔ nublanui na nye\nkplii siaa, bena metsɔ eƒe ku ƒe nuxaxa tsɔ kpe esiwo le dzinye xoxo la o.\n28 Eya ta metsi dzi vevie be maɖoe ɖe mi, eye menya ale si gbegbe miada\nakpee be miegakpɔe, eye esia ana nye hã makpɔ dzidzɔ eye wòaɖe nye xaxawo dzi\nakpɔtɔ. 29 Mido dzaa nɛ le Aƒetɔ la me kple dzidzɔ gã aɖe, eye miɖe miaƒe\nŋudzedzekpɔkpɔ fiae, 30 elabena eƒe agbe ɖo xaxa gã aɖe me ɖe Kristo ƒe dɔ la ta\neye esusɔ vie ne wòaku le esime wòle agbagba dzem be yeawɔ nu siwo miate ŋu wɔ\nnam o, ɖe ale si miele adzɔge le gbɔnye la ta.\nMigaɖo dzi ɖe ŋutilã ŋu o\n3 Mlɔeba la, nɔvi lɔlɔ̃awo, midzɔ dzi le Aƒetɔ la me. Meɖe fu nam be maŋlɔ nu\nmawo ke aɖo ɖe mi o, elabena wonyo na miaƒe dedienɔnɔ. 2 Minɔ ŋudzɔ na avu\nmawo, ŋutsu mawo, ame siwo wɔa funyafunya ŋutilã, 3 elabena mí ame siwo subɔna\nle Mawu ƒe gbɔgbɔ me lae nye aʋatsotso nyuitɔ, ame siwo dzɔa dzi le Kristo Yesu\nme eye womeɖoa dzi ɖe ŋutilã ŋu o, 4 evɔ nye ya susu si ta wòle be maɖo dzi ɖe\nŋutilã ŋu la le asinye hafi. Ne ame aɖe bu be yeate ŋu aɖo dzi ɖe ŋutilã ŋu la, nye la\nmewui, 5 elabena wotso aʋa nam le ŋkeke enyia gbe, metso Israel dukɔ me, tso\nBenyamin ƒe to la me, Hebritɔ tso Hebritɔwo me, le sea nu la, Farisitɔ menye. 6 Ke\nle hamea yometiti me la, ame aɖeke mewum o, eye le dzɔdzɔenyenye si tso sea me\nnu la, mokakamanɔŋutɔe menye.\n7 Gake meɖe asi le nu siwo katã mebuna tsã be wonye viɖenuwo la ŋu eye\nmetsɔ wo katã ƒu gbe be mate ŋu atsɔ nye xɔse kple mɔkpɔkpɔ ana Yesu ɖeka ko. 8\nẼ, azɔ la, ne metsɔ nu siawo katã sɔ kple viɖe gã si mekpɔ le Kristo Yesu, nye Aƒetɔ\nnyanya me la, womega ɖi naneke le nye ŋkume o. Esia ta metsɔ nu mawo katã ƒu\ngbe, eye mebu wo aɖukpodzinuwoe, bena nye asi nasu Kristo dzi, 9 eye mawɔ ɖeka\nkplii. Azɔ la, nyemegaɖoa ŋu ɖe nye dɔ nyui wɔwɔ ŋuti alo Mawu ƒe seawo dzi\nwɔwɔ ŋuti be woaɖem o, ke boŋ meɖoa dzi ɖe Kristo ŋuti be aɖem, elabena mɔ\nnyuitɔ si dzi míato awɔ ɖeka kple Mawu lae nye xɔse kple ŋuɖoɖo vevie ɖe\nKristo ɖeka hɔ̃ ko ŋuti. 10 Azɔ la, meɖe asi le nu bubu ɖe sia ɖe ŋuti. Meva kpɔe be\nesia koe nye mɔ si dzi míato anya Kristo eye míanye nu hã tso ŋusẽ si fɔe ɖe agbe\ntso ku me la ŋu, to esia me míate ŋu ase nu si wònye be míakpe fu, aku kplii la hã\ngɔme. 11 Eya ta nu ka kee adzɔ hã la, nye hã manye ame siwo akpɔ gome le ame\nkukuwo ƒe tsitretsitsi kple woƒe agbe yeye la me, la dometɔ ɖeka.\nDzesiɖoƒe yometiti\n12 Menye ɖe mele gbɔgblɔm be nye asi su nu siawo katã dzi xoxo alo wowɔm mede\nblibo xoxo o, ke boŋ mele ŋusẽ dom nu be nye asi nasu nu si ta Kristo Yesu hã ƒe\nasi su dzinye ɖo la dzi. 13 Nɔvi lɔlɔ̃wo, nyemebu ɖokuinye be nye asi su edzi o. Ke\nnu ɖeka si mewɔna lae nye be, meŋlɔa nu siwo le megbenye la be eye mewɔa nye\nŋutete ŋuti dɔ be maɖo nu si le ŋgɔ nye la gbɔ. 14 Mele dzisiɖoƒe la mi nyam vevie\nbe maxɔ dziɖuɖudzesi si ta Mawu yɔm le Kristo Yesu me ɖo be manyi agbe mavɔ\ndome.\n15 Aleae wòle be mí ame siwo tsi le xɔsea me la nakpɔ nu siawoe. Ke ne wò\nsusu to vovo le nu siawo dometɔ aɖe ŋu la, Mawu aɖe eya hã afia wò. 16 Ke ɖeko\nmiana míanɔ agbe ɖe nu si dzi míaƒe asi su la nu.\n17 Nɔvi lɔlɔ̃wo, mikpe ɖe ame bubuwo ŋu ne miasrɔ̃ nye agbe ƒe kpɔɖeŋu eye\nmialé ŋku ɖe ame siwo zɔna ɖe ɖoɖo siwo míewɔ na mi nu la ŋuti. 18 Elabena\negblɔe na mi zi geɖe kpɔ, eye megale egblɔm na mi fifia kple aɖatsi be, ame geɖewo\nle kristotɔwo ƒe mɔ dzi zɔm, esiwo, le nyateƒe me la, wonye Kristo ƒe atitsoga la ƒe\nfutɔwo. 19 Woatsrɔ̃ gbidigbidi, elabena nu sia nu si dzro wo lae zua woƒe mawu, nu\nsi wòle be wòakpe ŋu na wo la boŋ zua dada blibo na wo eye nu si ko ŋuti wobua\ntame lena lae nye agbenɔnɔ le anyigba dzi afii. 20 Ke míawo la dziƒoe nye mía de\nafi si mía ɖela, Aƒetɔ Yesu Kristo le eye míele mɔ kpɔm be agatso afi ma ava. 21\nNe egatrɔ va la, atrɔ míaƒe ŋutilã siwo ŋu anyigbadzi gbɔdzɔgbɔdzɔ le la eye woazu\nŋutikɔkɔe ŋutilã siwo ŋu ŋusẽ le abe eya ŋutɔ tɔ ene, to ŋusẽ triakɔ ma si wòatsɔ aɖu\nnu sia nu dzii le afi sia afi la ŋutidɔwɔwɔ me.\nŋusẽdoame nyawo\n4 Nɔvi kristotɔ lɔlɔ̃awo, melɔ̃ mi eye medi vevie be mava kpɔ mi ɖa elabena\nmiawoe nye nye dzidzɔ kple nye fetu si maxɔ ɖe nye dɔwɔwɔwo ta. Eya ta xɔ̃nye\nlɔlɔ̃wo, minɔ te sesῖe nyateƒetɔe le Aƒetɔ la me.\n2 Meɖe kuku na Ewodia eye mele kuku ɖem na Sintike hã be gbe nadze gbe\ndzi na wo le Aƒetɔ la me. 3 Megale biabiam tso mi, nye hadɔwɔlawo si be miakpe ɖe\nnyɔnu siawo ŋuti elabena wowɔ dɔ kplim aduadu le nyanyui la kaka me na ame\nbubuwo, eye wowɔ dɔ kple Klemens kpakple nye dɔwɔla bubu siwo ŋkɔ woŋlɔ ɖe\nagbegbalẽa me la hã.\n4 Dzi nadzɔ mi le Aƒetɔ la me ɣesiaɣi. Megale egblɔm ake be dzi nadzɔ mi! 5\nMina ame sia ame nakpɔe adze sii be, miedia mia ɖokuitɔ o, ke boŋ miebua ame\nbubuwo ŋuti le nu sia nu si miewɔna la me. Miɖo ŋku edzi be Aƒetɔ la ƒe vava gogo.\n6 Migatsi dzimaɖi le naneke ŋuti o, ke boŋ mido gbe ɖa le nu sia nu me. Migblɔ\nmiaƒe hiahiãwo na Mawu, eye migaŋlɔ akpedada nɛ be le eƒe ŋuɖoɖo ta o. 7 Ne miewɔ esia la ekema Mawu ƒe ŋutifafa si ƒo amegbetɔwo ƒe nugɔmesesewo katã ta la\nanɔ mia me. Eƒe ŋutifafa ana gbɔdzɔe miaƒe susuwo kple miaƒe dziwo le ale si miexɔ\nKristo Yesu dzi se la nu. 8 Mlɔeba la, nɔvi lɔlɔ̃wo, nu siwo nye nyateƒe, nu siwo dze\nna bubu, nu siwo le dzɔdzɔe, nu siwo le dzadzɛ, nu siwo dze na lɔlɔ̃, nu siwo nya\nkpɔna ne nu nyui aɖe li alo nane li si wole be woakafu la mibu nu sia tɔgbewo ŋu. 9\nMinɔ nu siwo katã miesrɔ̃ tso gbɔnye eye miekpɔm menɔa wɔwɔm la wɔwɔ dzi eye\nŋutifafa ƒe Mawu la anɔ anyi kple mi. 10 Medzɔ dzi le Aƒetɔ la me vevie be mlɔeba\nla, miegadze ŋkuɖoɖo dzinye gɔme. Le nyateƒe me la, mietsɔ ɖe le eme nam, gake\nɖekoe miekpɔ asinu be miaɖee afi o. 11 Menye be ɖe mexaxa ɣeaɖekeɣi tae mele\negblɔm ɖo o, elabena mesrɔ̃ ale si manɔ agbee le dzidzɔ me nenye be nu geɖe loo\nalo nu sue aɖe koe le asinye. 12 Menya ale si manɔ agbee, ne naneke mele asinye o\nloo alo ne nu sia nu le asinye. Mesrɔ̃ dzidzemekpɔkpɔ ƒe nu ɣaɣla le go ɖe sia ɖe me,\nle ƒoɖiɖi me loo alo le dɔwuame me, le nukpɔkpɔ me loo alo le hiã me. 13 Mate ŋu\nawɔ nu sia nu to eya ame si doa ŋusẽm la me. 14 Ke hã la, miewɔe nyuie be\nmiekpena ɖe ŋutinye le nye ɣeyiɣi sesẽ siawo me.\n15 Abe ale si mienya nyuie ene la, esi meva gblɔ nyanyui la na mi zi gbãtɔ\neye meyi nye mɔzɔzɔ dzi tso Makedonia la, mi Filipitɔwo koe zu nye hadɔwɔlawo le\nnunana kple nuxɔxɔ me. Hame bubu aɖeke mewɔ esia o. 16 Esi menɔ Tesalonika gɔ̃\nhã la, mieɖo nu ɖem zi eve sɔŋ. 17 Togbɔ be mekpɔ ŋudzedze le miaƒe nunana ŋuti\nhã la, nu si gadzɔ dzi nam wu lae nye fetu gã si miava xɔ le mia ƒe dɔmenyowɔwɔ\nta.\n18 Fifi laa la, nu sia nu si mehiã la le asinye, le nyateƒe me la nuawo sɔ gbɔ\ngɔ̃ hã wu ale si mehiã! Esi Epafrodito va la, etsɔ nunana gbogbo siwo mieɖo ɖem la\nvɛ nam. Nunana siawo nye vɔsanu ʋeʋẽ lilῖli si dzea Mawu ŋu ŋutɔ. 19 Eye eyae ana\nmiaƒe nuhiahiãwo katã mi tso eƒe ŋutikɔkɔe kesinɔnuwo me, le nu si Kristo Yesu wɔ\nna mí la ta. 20 Azɔ ŋutikɔkɔe woana Mawu mía Fofo la tso mavɔ me yi ɖe mavɔ me.\nAmen.\nNuwuwugbedonamewo\n21 Medo gbe na kristotɔ siwo katã le afi ma, nɔvi siwo le gbɔnye la hã do gbe na mi.\n22 Kristotɔ ɖe sia ɖe si le afi sia la di be mado gbe na mi na yewo, vevitɔ esiwo le\ndɔ wɔm le Kaisaro ƒe Fiasã me. 23 Míaƒe Aƒetɔ Yesu Kristo ƒe amenuveve nanɔ anyi\nkple miaƒe gbɔgbɔwo.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Colossiens', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ SI WÒŋLɔ NA KOLOSETɔWO\nKpɔkplɔyiɖeme:\nɖikeke va ɖo kristotɔ siwo nɔ Kolose la dome le Kristo ƒe\nmawunyenye ŋu. Aʋatsonufiala aɖewo hã nɔ nu dada aɖewo\nfiam. Eya ta Kolose kristotɔwo ɖo Epafrodito ɖa be wòasrã\nPaulo kpɔ le gaxɔ me eye wòase eƒe susu tso Kristo ƒe\nmawunyenye kple ŋufiafia bubuawo ŋuti. Ale Paulo ŋlɔ agbalẽ\nsia na Kolosetɔwo, ɖe nya me na wo, le aʋtsonufialawo ƒe\nnufiafia ŋuti eye wòɖo kpe edzi na wo bena Kristo nye Mawu\nle go ɖe sia ɖe me. Efia nu tso ale si wòle be srɔ̃ŋutsuwo kple\nsrɔ̃nyɔnuwo, viwo kple dzilawo nanɔ ɖe wo nɔewo ŋu la hã\nŋuti.\nEmenyawo\n1. Kpɔkplɔyiɖeme, 1:1-14\n2. Nufifia tɔxɛwo, 1:15-2:23\n3. Agbenɔnɔ yeyea kple xoxoa tsɔtsɔ sɔ kple wo nɔewo, 3:1-4:6\n4. Taƒonyawo, 4:7-18\n1 Agbalẽ sia tso Paulo, ame si Mawu tia be wòanye Yesu Kristo ƒe dɔtsɔla kple\nnɔvi Timoteo gbɔ le yiyim na 2 kristotɔ wɔnuteƒewo kple Mawu ƒe ame siwo le\nKolose dua me.\nMawu mía Fofo la ŋutɔ nakɔ eƒe yayra ɖe mia dzi eye wòatsɔ eƒe ŋutifafa ayɔ\nmi taŋtaŋ.\nGbedodoɖa kple akpedada\n3 ɣesiaɣi ne míele gbe dom ɖa ɖe mia ta la, míedzea egɔme kple akpadada na Mawu\nmíaƒe Aƒetɔ Yesu Kristo Fofo, 4 elabena míese nu geɖe tso ale si miexɔ Aƒetɔ la dzi\nse kple lɔlɔ̃ manyagblɔ si mietsɔ na eƒe amewo la ŋu. 5 Eye tso ŋkeke gbãtɔ si dzi\nwogblɔ nyanyui la na mi va se ɖe fifia la, mietsɔ xɔse kpɔ mɔ na dzidzɔ tso dziƒo. 6\nNyanyui si wogblɔ na mi la eya ke gblɔm wole le xexeame godoo eye wòle amewo\nƒe agbenɔnɔ trɔm le afi sia afi, abe ale si wòtrɔ miaƒe agbenɔnɔ tso ŋkeke gbãtɔ si dzi\nmiese nu tso Mawu ƒe nublanuikpɔkpɔ gã na vɔ̃wɔlawo ŋu eye miese eme ene.\n7 Epafra míaƒe hadɔwɔla lɔlɔ̃ lae tsɔ nyanyui la vɛ na mi. Eyae nye Yesu\nKristo ƒe subɔla si le kpekpem ɖe mía ŋuti le afi sia ɖe mia teƒe. 8 Eye eyae nye ame\nsi gblɔ ale si mietsɔ lɔlɔ̃ gã si Gbɔgbɔ Kɔkɔe la de mia me la le amewo lɔ̃m la na mí.\n9 Eya ta tso gbe si gbe míese mia ŋkɔ zi gbãtɔ ko la, míedoa gbe ɖa ɖe mia ta\nɣesiaɣi eye míebiaa Mawu be wòakpe ɖe mia ŋuti miase nu si wòdi be miawɔ la\ngɔme, eye wòawɔ mi mianye nunyalawo tso gbɔgbɔmenuwo ŋuti. 10 Míegabiana hã\nbe miaƒe agbenɔnɔ nadze Aƒetɔ la ŋu ɣesiaɣi eye woade bubu eŋuti, ale be mianɔ\nnyuiwɔwɔ dzi na ame bubu wo ɣesiaɣi, le esime miele esrɔ̃m ɣesiaɣi be mianya\nMawu ɖe edzi wu.\n11Míele gbe dom ɖa hã be Mawu ƒe ŋusẽ gã nayɔ mia me fũ ale be nu ka kee\nadzɔ hã la, miate ŋu anɔ te sesῖe eye Aƒetɔ la ƒe dzidzɔ nayɔ mia me taŋtaŋ ɣesiaɣi.\n12 Eye be miada akpe na Fofo la, ame si wɔ mí be míedze na gomekpɔkpɔ le nu\nsiwo kekeli la ƒe fiaɖuƒemetɔwo akpɔ gome le la me. 13 Elabena eyae ɖe mí tso\nviviti ƒe ŋusẽ kple Satana ƒe fiaɖuƒe la me eye wòkplɔ mí va Via lɔlɔ̃ la ƒe fiaɖuƒe\nmee, 14 eyae ƒle ablɔɖe na mí kple eƒe ʋu xɔasi la eye wòtsɔ míaƒe nu vɔ̃wo katã ke\nmí.\nKristo nye ta na nuwo katã\n15 Kristoe nye Mawu si míekpɔna o la ƒe nɔnɔme tututu. Eli hafi Mawu wɔ nu sia\nnu eye le nyateƒe me la, 16 Kristo ŋutɔe nye nu sia nu si le dziƒo kple anyigba dzi,\nnu siwo míekpɔna kple nu siwo míekpɔna o la siaa Wɔla. Eya kee wɔ gbɔgbɔwo ƒe\nxexeme si míekpɔna o la, eƒe fiawo, fiaɖuƒewo, amegãwo kple woƒe ŋusẽwo. Kristo\nwɔ esiawo katã na eya ŋutɔ ƒe ŋudɔwɔwɔ kple ŋutikɔkɔe. 17 Eli xoxoxo hafi nu sia\nnu va dzɔ eye eƒe ŋusẽ lé xexeamenuwo katã ƒo ƒui. 18 Eye eyae nye ta na hame,\nsinye eƒe ŋutilã, eyae nye gɔmedzedzea kple ame siwo fɔ tso yɔme ƒe ŋgɔgbetɔ, ale\nbe le nu sia nu me la, wòanye gbãtɔ. 19 Elabena Mawu di be nu sia nu si le ye me la\nnanɔ ye Vi hã me.\n20 Mawu to nu si Via wɔ me, ʋu mɔ be nu siwo katã le dziƒo kple anyigba\ndzi la, nava Via gbɔ. Elabena Kristo to eƒe ku le atitsoga ŋuti me wɔ ŋutifafa le\nMawu kple amewo katã dome to eƒe ʋu me. 21 Ehe ŋutifafa sia vɛ na mi ame siwo\nnɔ adzɔge tsã tso Mawu gbɔ la hã. Tsã la mienye Mawu ƒe futɔwo, mielé fui eye\nmiaƒe susu vɔ̃wo kple nu vɔ̃wɔwɔwo na be mi kplii dome klã gake azɔ la, egakplɔ mi\nva eɖokui gbɔe abe xɔlɔ̃awo ene. 22 Kristo wɔ esia to eƒe ku le atitsoga ŋuti me dzi\neye fifia to eƒe ku me la, ekplɔ mi va Mawu ƒe ŋkumee, miele tsitre ɖe Mawu ŋkume\name maɖifɔwoe eye naneke kura megale mia ŋuti si ana woaka mo na mi o. 23\nNu ɖeka si ku ɖe nu sia ŋuti koe nye be miaxɔ nyateƒe la dzi ase blibo, alé eme ɖe\nasi sesῖe, aku ɖe Aƒetɔ la ŋuti goŋgoŋgoŋ eye miaxɔ nyanyui la dzi ase be Yesu\nku ɖe mia ta. Hekpe ɖe esia ŋuti la, mixɔe se be aɖe mi, ɖikeke aɖeke manɔmee.\nEsiae nye nukunya kple nya si va na mi katã eye wòle kakam ɖe xexeme blibo la\nkatã fifia. Eye enye dzidzɔ na nye, Paulo, be magblɔ nya sia na ame bubuwo.\n24 Ke nye dɔ ƒe akpa aɖee nye be makpe fu ɖe mia ta, eye enye dzidzɔ nam\nbe wòle nenema, elabena mele kpekpeɖeŋu nam be Kristo ƒe fu siwo wòkpe ɖe eƒe\nŋutilã si nye eƒe hamea ta la nawu enu.\nWoɖe nya ɣaɣla la ɖe go\n25 Mezu hamea ƒe subɔla abe ale si Mawu dɔm abe xɔnuvi ene be mawu eƒe nya\nblibo la nu, 26 nya ɣaɣla si woɣla ɖi tso ƒe alafawo kple dzidzimewo me ke, gake\nazɔ la eɖee fia ame kɔkɔewo. 27 Ame siawo Mawu lɔ̃ be yeana woanya yeƒe\nŋutikɔkɔe ƒe kesinɔnu ɣaɣlawo le Trɔ̃subɔlawo dome, nu ɣaɣla sia nye be Kristo le\nmia me, si nye ŋutikɔkɔe ƒe mɔkpɔkpɔ.\n28 Eya ta afi sia afi si míeyina la, míeƒoa nu tso Kristo ŋuti na ame siwo katã\nle klalo be woaɖo to. Míefῖaa nu wo eye míexlɔ̃a nu wo vevie abe ale si míate ŋui\nene. Míedina be míakplɔ ame sia ame ayi Mawu ƒe ŋkume fɔɖiɖimanɔŋui ɖe dɔ si\nKristo wɔ na wo dometɔ ɖe sia ɖe la ta. 29 Esiae nye nye dɔ, eye mate ŋu awɔe to\nKristo ƒe ŋusẽ triakɔ si le dɔ wɔm le menye la ɖeɖe ko me.\n2 Adzɔ dzi nam ŋutɔ nenye be ɖe mianya ale si medoa gbe ɖa\nmadzudzɔmadzudzɔe ɖe miawo kple hame si le Laodikea la kpakple nɔvi vevi bubu\nsiwo menyam kura o la hã ta. 2 Nu si mebia Mawu na mi lae nye be: dzideƒo nanɔ\nmia si eye lɔlɔ̃ ƒe ŋusẽ nabla mi ɖekae ale be miate ŋu akpɔ mɔnu anya Kristo le\nkakaɖedzi me kple gɔmesese deto vavãtɔ. Elabena Mawu ƒe ɖoɖo ɣaɣla si wòva ɖe\nfia mlɔeba lae nye Kristo ŋutɔ. 3 Eya mee woɣla nunya triakɔ ƒe kesinɔnuwo\nkatã ɖo.\nDedienɔnɔ si vana to agbenɔnɔ le Kristo Yesu me, me\n4 Mele nya siawo gblɔm na mi elabena mele vɔvɔ̃m be ame aɖe ate ŋu ava ble mi,\nalo ado lã mi to eƒe aɖe ŋanɛ nyawo gbɔgblɔ na mi me. 5 Togbɔ be gbɔnye didi tso\nmia gbɔ hã la, nye dzi le mia ŋu. Mekpɔ dzidzɔ elabena miele agbe nɔm nyuie eye\nmiaƒe xɔse hã le ŋusẽ kpɔm ɖe edzi le Kristo me. 6 Azɔ abe ale si miexɔ Kristo dzi\nse be aɖe mi ene la, mixɔ se nenema ke le miaƒe gbe sia gbe ƒe nuwɔnawo me, eye\nmiwɔ ɖeka kplii blibo le xɔse me. 7 Mili ke ɖe eya amea me blibo eye miaxɔ\nnunyiame tso egbɔ. Mikpɔ egbɔ be mietsi ɖe edzi le Aƒetɔ la me. Mina dzidzɔ kple\nakpedada nayɔ miaƒe agbe me fũ ɖe nu gã siwo katã wòwɔ na mi la ta.\n8 Migana ame aɖeke natsɔ eƒe xexemenunya kple nyaŋuɖoɖo siwo wotu ɖe\namegbetɔ ƒe nunya dzi, ke menye ɖe nu siwo Kristo gblɔ dzi o la awɔ mi kluviwoe,\nkple dzidzɔ o. 9 Elabena Mawu ƒe blibonyenye la katã nɔ Kristo me le ŋutilã ƒe\ndzedzeme nu 10 eye blibonyenye sia yɔ mi fũ le Kristo me, ame si nye ta na ŋusẽwo\nkple dziɖulanyenyewo katã. 11 Eya amea me hã wotso aʋa na mi, le esime mieɖe\nmiaƒe dzɔdzɔme nu vɔ̃ ŋutilã ɖa, menye kple aʋatsotso si wotsɔ asi tsoe o, ke esi\nwowɔ to Kristo me la boŋ. 12 To mawutsideta me mieku kplii eye mietsi tre kplii to\nmiaƒe xɔse si le Mawu ƒe ŋusẽ si fɔe tso ame kukuwo dome la me.\n13 Mieku ɖe nu vɔ̃wo me, eye womeɖe miaƒe dzodzro vɔ̃wo ɖa le mia ŋu\nhaɖe o. Gake ena be miekpɔ gome le Kristo ƒe agbenɔnɔ me, elabena etsɔ miaƒe nu\nvɔ̃wo ke mi, 14 eye wòtutu nya si wotsɔ ɖe mia ŋuti la ɖa, vodada siawo nye eƒe se\nsiwo dzi mieda le la. Etsɔ nu vɔ̃ siawo katã klã ɖe Kristo ƒe atitsoga ŋuti eye wòɖe\nwo ɖa. 15 To esia me la, Mawu ɖe Satana ƒe ŋusẽ si wòatsɔ atɔ asi miaƒe nu vɔ̃wo\ndzii la ɖa, eye Mawu ɖe Kristo ƒe dziɖuɖu le atitsoga ŋuti afi si woɖe miaƒe nu vɔ̃wo\nkatã ɖa le la fia xexeame katã.\n16 Eya ta migana ame aɖeke naɖe ɖeklemi kpli mi le nu si mieɖuna alo nona\nŋu loo alo ale si miawo mieɖua Yudatɔwo ƒe azãwo, ŋkekenyuiwo, dzinu yeye ƒe\nwɔnawo kple Sabat ŋkekewo o la ta o. 17 Elabena esiawo katã nye ɖoɖo siwo wu\nenu esi Kristo va do. ɖoɖo siawo nye nu la ŋutɔ ƒe vɔvɔli ko. Egɔmee nye wonye\nKristo ŋutɔ ƒe vɔvɔli ko. 18 Migana ame aɖeke nable mi be esi miegbe be\nyewomasubɔ mawudɔlawo abe ale si wogblɔ na mi ene o ta la, miele tsɔtsrɔ̃ ge o.\nWogblɔna be yewokpɔ ŋutega eye yewonya be ele be miasubɔ mawudɔlawo. Ame\nsiawo nye dadalawo togbɔ be wogblɔna be yewonye ɖokuibɔbɔɖeanyilawo hã. Susu\nwɔnuku le wo si. 19 Ke womeku ɖe Kristo ŋu, ame si nye ta si ŋu mi ame siwo katã\nnye eƒe ŋutilã la ku ɖo o, elabena eƒe lãmeka sesẽwo wotsɔ bla mí ɖekae eye míete\nŋu tsina elabena míexɔa nunyiame kple ŋusẽ tso eya ɖeka ko gbɔ.\n20 Le nyateƒe me, esi mieku kple Kristo ta la, mievo tso nu si xexemetɔwo\nbuna tso ɖeɖekpɔkpɔ ŋuti la si me. Woƒe susue nye be, ame akpɔ ɖeɖe to dɔ nyui\nwɔwɔ kple sewo dzi wɔwɔ me. Ne ele alea la, nu ka tae miegale wo wɔwɔ dzi eye\nwoƒe se mawo gabla mi ɖo? 21 Wobe migaɖu esi o, migaɖɔ ekemɛ kpɔ o, eye wobe\nmigaka asi nuɖuɖu aɖewo ya ŋuti kura o, nu ka tae? 22 Kpɔ ɖa, se mawo ya la\namegbetɔ, numaɖinu ƒe ɖoɖowo ko wonye, elabena nuɖuɖu la, ɖe ko wowɔe be ame\nnaɖu. 23 Se siawo anya dze se nyuiwoe elabena wonye se siwo hiã\name ɖokuitsɔtsɔke kple ɖokuibɔbɔ blibo eye wo dzi wɔwɔ sesẽ, gake ŋusẽ aɖeke\nmele wo si be ame natsɔ aɖu eƒe susuwo kple dzodzro vɔ̃wo dzi o. ɖeko wonaa ame\ndana.\nɖoɖo na agbe dzadzɛ nɔnɔ\n3 Azɔ esi mietsi tre kple Kristo tso ku me ta la, mitsɔ miaƒe dziwo ɖo dziƒo ƒe\nkesinɔnuwo kple eƒe dzidzɔwo ŋuti, afi si Kristo le Mawu ƒe axadzi le, le bubu kple\nŋusẽ me. 2 Mina dziƒonuwo ŋutibubu naxɔ miaƒe susuwo me, migagblẽ miaƒe\nɣeyiɣiwo anɔ anyigba dzi nuwo ŋuti bum o.\n3 Elabena mieku eye wotsɔ mia kple Kristo ƒe agbe ɣla ɖe Mawu me. 4 Ne\nKristo si nye miaƒe agbe va do la ekema miawo hã miado kpakplii le ŋutikɔkɔe me.\n5 Eya ta migbe nu le anyigbadzinu siwo yɔ fũ kple nu vɔ̃ la gbɔ, miwu didi\nvɔ̃ siwo le fiefiem le mia me. Migawɔ naneke si ku ɖe ahasiwɔwɔ,\nmakɔmakɔnyenye, fieŋufieŋu kple ŋukpenanudzroamewo ŋuti o. Migasubɔ xexe sia\nme ƒe nu nyuiwo ɖe Mawu teƒe o, elabena esia nye Trɔ̃subɔsubɔ. 6 Mawu ƒe dziku\nhelihelῖ ava ame siwo wɔa nu siawo la dzi. 7 Miewɔa nu siawo tsã esi miele abe\nxexemetɔ bubuwo ko ene 8 gake azɔ la ɣeyiɣi la de na mi be miaɖe asi le\ndzikudodo, fuléle, fiƒode kple nya vlowo gbɔgblɔ ŋuti.\n9 Migaka aʋatso na mia nɔewo o, elabena mieɖe agbe xoxo la kple eƒe\nnuwɔnawo ɖa. 10 Azɔ la miele agbe yeye nɔm eye agbe yeye nɔnɔ sia na miele nu\nnyui wɔwɔ srɔ̃m gbe sia gbe le si dzedze me, be mianɔ ame si nye Wɔla la ƒe\nnɔnɔme me. 11 Le agbe yeye sia nɔnɔ me la, Griktɔ, Yudatɔ, aʋatsotso alo\naʋamatsomastso, ŋkumaʋamaʋutɔ alo Skitiatɔ, kluvi alo ablɔɖevi megali o, ke boŋ\nwo katã nye kristotɔ eye Kristo le wo katã me.12 Esi wònye be Mawu ame si na\nagbe yeye mi la ŋutɔe tia mi, wɔ mi kɔkɔe eye wolɔ̃ mi vevie ta la, mido dɔmetrɔtrɔ,\nnublanuikpɔkpɔ, ɖokuibɔbɔ, tufafa kple dzigbɔɖi ƒe awuwo na mia ɖokuiwo, 13 mihe\nadodo kple mia nɔewo, eye mitsɔ mia nɔewo ƒe vodadawo ke wo. Miɖo ŋku ale si\nAƒetɔ la tsɔ miaƒe nu vɔ̃wo ke mii la dzi eye miawo hã miatsɔ ake mia nɔewo\nnenema ke.\n14 Ƒo esiawo katã ta la, mina lɔlɔ̃ nafia ale si mianɔ agbee la mi, elabena esia\nana be hame la katã nanɔ anyi le ɖekawɔwɔ blibo me. 15 Mina ŋutifafa si tso Kristo\ngbɔ la naɖu dzi le miaƒe dziwo kple agbenɔnɔ blibo la katã me ɣesiaɣi, elabena esia\nnye miaƒe dɔdeasi kple mɔnukpɔkpɔ abe ame siwo nye ŋutilã ɖeka ƒe ŋutinuwo ene.\nEye mida akpe ɣesiaɣi. 16 Mina be Kristo ƒe nya la natso aƒe ɖe mia me le agbɔsɔsɔ\nme, esi miele nu fiam, le nu xlɔ̃m mia nɔewo kple Mawu menunya, eye midzi\nPsalmowo, hadzidziwo kple gbɔgbɔmehawo kpakple akpedada le miaƒe dziwo me na\nMawu. 17 Eye nu sia nu si miawɔ la, eɖeanye le nya me alo nuwɔwɔ me o, miwɔ wo\nkatã le Aƒetɔ Yesu ƒe ŋkɔ me eye miada akpe na Mawu Fofo la, to eya amea me.\nɖoɖo hena kristotɔwo ƒe aƒemegbenɔnɔ\n18 Mi srɔ̃nyɔnuwo la, mibɔbɔ mia ɖokuiwo na mia srɔ̃wo, elabena esia nye Aƒetɔ la\nƒe ɖoɖo na mi. 19 Eye mi srɔ̃ŋutsuwo hã la, milɔ̃ mia srɔ̃wo eye mialé be na wo eye\nmigado dziku ɖe wo ŋuti alo ablu ɖe wo ta o.\n20 Mi ɖeviwo la, ele be miabu mia fofowo kple mia dadawo ɣesiaɣi, elabena\nesiae dze Aƒetɔ la ŋu. 21 Mi fofowo la, miganɔ nya hem ɖe mia viwo ŋuti ale\ngbegbe be dzi naɖe le wo ƒo be woadzudzɔ agbagbadzedze o.\n22 Mi kluviwo la, miɖo to miaƒe anyigbadziƒetɔwo ɣesiaɣi, menye to\nameŋkumenuwɔwɔ me o, ke boŋ miawɔe ɣesiaɣi ne miaƒe aƒetɔwo meli o hã. Miɖo\nto wo faa ɖe miaƒe lɔlɔ̃ na Aƒetɔ la kple ale si miedi be yewoadze eŋui la ta. 23\nMitsɔ kutrikuku kple dzidzɔ wɔ nu sia nu si wòle be miawɔ la, abe Aƒetɔ lae miele\newɔm na ene, eye menye abe miaƒe anyigbadziƒetɔwo miele ewɔm na ene o, 24 esi\nmienyae be miaxɔ domenyinyi tso Aƒetɔ la gbɔ abe fetu ene. Elebena Aƒetɔ Kristo\nŋutɔe miele dɔ wɔm na. 25 Ame sia me si wɔ nu vɔ̃ la axɔ eƒe nu vɔ̃ ƒe fetu eye\nameŋkumekpɔkpɔ aɖeke manɔ eme o.\n4 Mi aƒetɔwo la, ele be miawɔ nu si nyo eye wòdze la ɖe miaƒe kluviwo ŋu.\nMiɖo ŋku edzi ɣesiaɣi be, miawo hã la Aƒetɔ le mia si le dziƒo eye wòle ŋku lém ɖe\nmia ŋuti vevie.\nSedede bubuwo\n2 Mido vevi gbedodoɖa, minɔ ŋudzɔ eye mida akpe na Mawu. 3 Mido gbe ɖa ɖe\nmíawo hã ta be Mawu naʋu agbo na míaƒe mawunyagbɔgblɔ be míaɖe gbeƒã\nKristo ƒe nu ɣaɣlawo esi ta mele game le afi sia ɖo. 4 Mido gbe ɖa be magblɔe eme\nnakɔ abe ale si mate ŋui ene.\n5 Miwɔ mɔnukpɔkpɔ suetɔ kekeake ŋutidɔ ne miatsɔ aɖe gbeƒã nyanyui lae na\name bubuwo. Mizɔ le nunya me le miaƒe nuƒoƒo kple wo me. 6 Mina amenuveve\nkple dze nanɔ miaƒe nuƒoƒo me, elabena to esia me ko miate ŋu akpɔ ŋuɖoɖo nyuitɔ\nna ame sia ame.\nGbedoname vovovowo\n7 Tikiko, mía nɔvi lɔlɔ̃ la agblɔ ale si mele edzii la na mi. Enye kutrikula si subɔa\nAƒetɔ la kplim. 8 Medɔ dɔ tɔxɛ siae be wòava kpɔ ale si miele ɖa eye be wòafa akɔ\nna mi ade dzi ƒo hã na mi. 9 Mele Onesimo, nɔvi lɔlɔ̃ kple nuteƒewɔla si nye mia\ndetɔ la hã ɖom, ɖe mi. Eya kple Tikiko woagblɔ nu siwo le dzɔdzɔm le afi sia fifia la\nna mi.\n10 Aristarko, ame si le game kplim la do gbe na mi kple lɔlɔ̃, nenema kee\nnye Marko, Barnaba nɔvi. Abe ale si megblɔ na mi kpɔ ene la, ne Marko va mia gbɔ\nla, mixɔe dzidzɔtɔe.\n11 Yesu, si wogayɔna hã be Yusto la hã do gbe na mi nyuie. Ame siawo nye\nYudatɔwo le nye dɔwɔhatiwo dome hele dɔ wɔm na mawufiaɖuƒe la eye wonye\nakɔfafa gã aɖe nam. 12 Epafra, mia dometɔ ɖeka, ame si nye Yesu Kristo ƒe dɔla hã\ndo gbe na mi nyuie. Ele ʋiʋlim ɖe mia ta le gbedodoɖa me ɣesiaɣi be mianɔ te sesῖe\nle Mawu ƒe lɔlɔ̃nu blibo la me, atsi eye miakpɔ kakaɖedzi blibo. 13 Mate ŋu aka ɖe\nedzi na mi be, ewɔ dɔ sesῖe ɖe mi kple kristotɔ bubu siwo le Laodikea kple Hierapoli\nla nu, 14 Luka, Atikewɔla lɔlɔ̃ la kple Dema hã do gbe na mi nyuie.\n15 Mido gbe na nɔvi kristotɔ siwo le Laodikea nam. Mido gbe na Nimfa kple\nhame si kpea ta le eƒe aƒeme la nam. 16 Nenye be miexlẽ agbalẽ sia vɔ la, mitsɔe ɖo\nɖe Laodikea hame la hã woaxlẽ eye miawo hã mixɔ agbalẽ si meŋlɔ ɖo ɖe wo hã\naxlẽ. 17 Migblɔ na Arkipo be, “Kpɔ egbɔ be nèwɔ nu siwo katã Aƒetɔ la be nàwɔ.”\n18 Esia nye nye ŋutɔ nye gbedoname si meŋlɔ kple nye ŋutɔ nye asi. Miɖo\nŋku dzinye le nye gaxɔmenɔnɔ me le afῖ sia. Mawu ƒe amenuveve nanɔ anyi kpli mi.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['1 Thessaloniciens', '2 janvier 2016 admin Aucun commentaire Bible, épître, ewe, Togo', 'PAULO ƑE AGBALẼ GBÃTɔ SI WOŊLɔ NA TESALONIKATɔWO\nKpɔkplɔyiɖeme\nPauloe nye ame si ɖo kristohamea anyi ɖe Tesalonika.\nTesalonika nye asitsadu xɔŋkɔ aɖe. Yudatɔwo ƒe amegãwo na\namewo tsi tsitre ɖe eŋu ale gbegbe be wònɔ na Paulo be\nwòadzo le dua me. Yudatɔwo va nɔ kristotɔwo yome tim vevie\neya ta Paulo ƒe hadɔwɔla Timoteo tso Tesakonika yi Paulo gbɔ\neye wògblɔ ale si nuwo nɔ sesẽm na kristotɔwo le Tesalonika la\nnɛ. Nu siae na Paulo ŋlɔ agbalẽ sia na Tesalonikatɔwo hedo\nŋusẽ wo. Eda akpa na wo le woƒe xɔse kple lɔlɔ̃ ta. Edo ŋusẽ\nwo be woalé xɔse la me ɖe asi sesῖe, anɔ agbe abe kristotɔ\nvavãwo ene eye woanɔ mɔkpɔkpɔ dzi na Kristo ƒe vava zi\nevelia.\nEmenyawo 1. Gbedoname, 1:1\n2. Hamea ƒe nɔnɔme kple ŋkɔxɔxɔ, 1:1-10\n3. Apostolowo ƒe dɔwɔwɔ le wo dome, 2:1-3 :13\n4. Hamea menyawo ŋudɔwɔwɔ, 4:1-5:11\n5. Ŋusẽdoamenyawo kple taƒonyawo, 5:12-28\n1 Agbalẽ sia tso Paulo, Silvano kple Timoteo gbɔ le yiyim na kristohame si le\nTesalonika, mi ame siwo nye Mawu Fofo la kple Aƒetɔ Yesu Kristo tɔ. Yayra kple\nŋutifafa si tso Mawu mía Fofo kple míaƒe Aƒetɔ Yesu Kristo gbɔ la woana mi.\nAkpedada ɖe Tesalonikatɔwo ƒe xɔse ta\n2 Míedaa akpe na Mawu ɣesiaɣi ɖe mia ta, eye míedoa gbe ɖa ɖe mia ta\nmadzudzɔmadzudzɔe. 3 Le míaƒe gbedodoɖawo me na Mawu mía Fofo la ɖe mia ta\nla, míeŋlɔa miaƒe lɔlɔ̃dɔwo, miaƒe xɔse triakɔ kple mɔkpɔkpɔ na míaƒe Aƒetɔ Yesu\nKristo ƒe tɔtrɔgbɔ la be o. 4 Nɔvi lɔlɔ̃awo kple Mawu ƒe lɔlɔ̃tɔ veviwo, ménya bena\nMawu ŋutɔe tia mi. 5 Elabena esi míetsɔ nyanyui la vɛ na mi la, miexɔe abe nya\ndzodzro aɖe ko ene o, ke boŋ mieɖo to eye miese nya la kple dzidzɔ gã. Nu si\nmíegblɔ na mi la wɔ dɔ ɖe mia dzi ŋutɔ, elabena Gbɔgbɔ Kɔkɔe la ŋutɔ ɖo kpe edzi\nna mi be nu si míegblɔ na mi la nye nyateƒe. Eye mienya ale si mía ŋutɔwo ƒe\nagbenɔnɔ ganye kpeɖodzi na mi be míaƒe gbedeasi si míetsɔ vɛ na mi la nye nyateƒe.\n6 Ale mieva zu míawo kple Aƒetɔ la yomedzelawo, elabena miexɔ míaƒe nya la kple\ndzidzɔ si tso Gbɔgbɔ Kɔkɔe la gbɔ, togbɔ be ehe tetekpɔ kple nuxaxa geɖewo va mia\ndzii hã.\n7 Emegbe la miawo ŋutɔwo mieva zu kpɔɖeŋu na kristotɔ siwo katã le\nMakedonia kple Akaya. 8 Azɔ la, miekaka Aƒetɔ la ƒe nya la na amewo le afi sia afi,\ntso Akaya yi keke Makedonia ƒe liƒowo godo ke hã elabena afi sia afi si míeyi la,\namewo ɖia ɖase tso miaƒe xɔse deto si le mia si le Mawu me la ŋuti. Esia ta megahiã\nbe míawo míagagblɔ nya aɖeke na wo o, 9 elabena woawo boŋ gblɔa ale si miexɔ mí\nkple dzidzɔ manyagblɔ kple ale si mietrɔ tso Trɔ̃subɔsubɔ gbɔ va Mawu gbɔ eye\nMawu gbagbe nyateƒetɔ la koe zu miaƒe Aƒetɔ la na mí. 10 Eye wogblɔ hã na mí be,\nmiele mɔ kpɔm na Mawu Vi, Yesu ƒe tɔtrɔ ava tso dziƒo, ame si Mawu fɔ tso ku me\neye wònye ɖela si koe aɖe mí tso Mawu ƒe dziku helihelῖ ɖe nu vɔ̃ ŋuti la me.\nPaulo ƒe dɔwɔwɔ le Tesalonika\n2 Nɔvi lɔlɔ̃awo, miawo ŋutɔ mienya ale si míaƒe mia gbɔ vava ɖe vi na mii. 2\nMienya ale si wowɔ funyafunya mí kple ale si míekpe fu le Filipi hafi míeva ɖo mia\ngbɔ la hã. Ke Mawu na dzideƒo tɔxɛ mí be míagblɔ nyanyui ma ke na mi togbɔ be\nfutɔwo ƒo xlã mí gɔ̃ hã. 3 Eya ta miakpɔe adze sii be, míele mawunya gblɔm ɖe didi\nvɔ̃wo alo tameɖoɖo vɔ̃wo ta o. Ke boŋ míele egblɔm le anukwareɖiɖi kple dzitsinya\nnyui me. 4 Elabena míawo la míele nya la gblɔm abe dɔla siwo tso Mawu gbɔ, ame\nsiwo dzi ko wòka ɖo be woagblɔ nyateƒe la ko ene, eya ta míetrɔ eƒe nya la ƒe akpa\naɖeke be wòasɔ ɖe nyaselawo ƒe didi nu o, elabena míawo la, míesubɔa Mawu ɖeka\nhɔ̃ si dzroa amewo ƒe dzimesusuwo ƒe gogloƒe ke me. 5 Abe ale si mienya nyuie ene\nla, míedze agbagba zi ɖeka pɛ hã kpɔ be míahe mi va mía gbɔe to mia nu beble me\no, eye Mawu ŋutɔ hã nya be menye ɖe míebua be míenye mia xɔlɔ̃wo ale be miana\nga mí o. 6 Míebia kafukafu tso miawo alo ame bubu aɖeke gbɔ kpɔ o, evɔ abe Kristo\nƒe apostolowo ene la, míedze na bubu tɔxɛ tso mia gbɔ hafi. 7 Le esia teƒe la, míegbɔ\ndzi ɖi na mi abe ale si vi dada gbɔa dzi ɖi doa nuɖuɖu na viawo eye wòléa be na wo\nene. 8 Míelɔ̃ mi vevie eye míaƒe lɔlɔ̃ la de to ale gbegbe be míetsɔ Mawu ƒe nyanyui\nla ɖeɖe ko vɛ na mi o ke boŋ míetsɔ miawo ŋutɔ ƒe agbe gɔ̃ hã kpe ɖe eŋuti na mi.\n9 Nɔvi lɔlɔ̃awo, mieɖo ŋku ale si míewɔ dɔ kple kutrikuku geɖe le mia dome\nla dzi oa? Zã kple keli míewɔa dɔ kple kutrikuku eye míetea fifia be míate ŋu akpɔ\nnu anɔ agbe ɖe edzi ale be míaganye agba na ame aɖeke le afi ma esi míele Mawu ƒe\nnyanyui la gblɔm le mia dome o. 10 Miawo ŋutɔ kple Mawu siaa mienye ɖasefowo\nna mí be míenɔ agbe dzadzɛ, kɔkɔe si ŋuti kpɔtsotso mele o la le mia dome. 11 ɖe\nmieɖo ŋku edzi be, míeƒoa nu na mi abe ale si fofo ƒoa nu na viawoe la ene oa?\nMíeɖea kuku na mi, dea dzi ƒo na mi eye kura gɔ̃ hã la, míedina 12 tso mia si be\nmiaƒe agbenɔnɔ naganye nuɖiaɖia na Mawu o, ke boŋ wòahe dzidzɔ vɛ na eya ame\nsi yɔ mí va eƒe fiaɖuƒe la me be míakpɔ gome le eƒe ŋutikɔkɔe la me.\n13 Eye míadzudzɔ akpedada na Mawu ɖe esia ta o, elabena esi míegblɔ\nnyanyui la na mi la, miebu nya la abe nya siwo míawo ŋutɔ míesusu la ene o, ke boŋ\nmiexɔe abe Nya si tso Mawu ŋutɔ gbɔ la ene, eye le nyateƒe me eya ŋutɔ gbɔe wòtso,\neyata esi miexɔe se la etrɔ miaƒe agbenɔnɔ.\n14 Nɔvi lɔlɔ̃awo, esia yomedzenue nye be miawo hã miekpe fu abe ale si\nhame siwo le Yudea la kpee ene. Miawo ŋutɔ miaƒe dukɔmetɔwo ti mia yome abe\nale si woawo hã kpe fu tso woawo ŋutɔ ƒe amewo Yudatɔwo, sime ene. 15 Esi wowu\nwoawo ŋutɔ ƒe nyagblɔɖilawo vɔ la, woklã Aƒetɔ Yesu gɔ̃ hã ɖe atitsoga ŋuti, eye\nazɔ la, woti míawo hã yome kutɔkutɔe henya mí do goe le dua me. Wotsi tre ɖe\nMawu kple amegbetɔ siaa ŋuti 16 eye wole agbagba dzem be woaxe mɔ na mí ne\nmíagagblɔ nya la na Trɔ̃subɔlawo o, ɖe vɔvɔ̃ ta, be wo dometɔ aɖewo akpɔ ɖeɖe. Ale\name siawo ƒe nu vɔ̃wo gale tsitsim ɖe edzi. Mlɔeba la Mawu ƒe dziku va wo dzi azɔ.\nPaulo ƒe didi vevi be yeayi aɖakpɔ Tesalonikatɔwo ɖa\n17 Nɔvi lɔlɔ̃wo, esi míedzo le mia gbɔ le ɣeyiɣi kpui si va yi me la, míaƒe dziwo ya\nmedzo le mia gbɔ o, ke míedze agbagba ɖe sia ɖe be míagava kpɔ mi ɖa gake mete\nŋu dze edzi o. 18 Edzro mí vevie ŋutɔ be míava mia gbɔ eye nye, Paulo, medze\nagbagba zi geɖe be mava gake Satana meɖe mɔ na mí o. 19 Nu ka gɔ̃e míele agbe\nna? Nu kae na mɔkpɔkpɔ kple dzidzɔ mí eye wònye míaƒe fetu vavã kple fiakuku la?\nMiawoe! Ẽ, miahe dzidzɔ geɖe vɛ na mí, ne mí katã míetsi tre ɖe míaƒe Aƒetɔ Yesu\nKristo ŋkume ne etrɔ va. 20 Elabena miawoe nye míaƒe ŋutikɔkɔe kple dzidzɔ.\nWodɔ Timoteo ɖo ɖe Tesalonika\n3 Mlɔeba, esi míate ŋu agado dzi o la, míeɖoe be míawo ɖeɖe míatsi Atene 2\neye míeɖo Timoteo, mía nɔvi kple hadɔwɔla, Mawu ƒe dɔla si ɖea gbeƒã Kristo ƒe\nnyanyui la ɖe mi be wòava do ŋusẽ miaƒe xɔse eye wòade dzi ƒo na mi, 3 ale be\nmiate ŋu alé dzi ɖe ƒo le miaƒe fukpekpe siawo katã me. Gake mienya bena fukpekpe\nmawo nye Mawu ƒe ɖoɖo ƒe akpa aɖe na mi kristotɔwo. 4 Esi míenɔ mia gbɔ gɔ̃ hã\nla, míegblɔe na mi do ŋgɔ bena fukpekpe kple yometiti ava kpuie abe ale si wòva\ndzɔe ene.\n5 Abe ale si megblɔ va yi ene la, esi míekpɔ be míaƒe mia gbɔ vava le megbe\ntsim akpa la, míeɖo Timoteo ɖa be wòakpɔe ɖa be miaƒe xɔse gale te sesῖe mahã.\nMevɔ̃ be ɖewohῖ Satana va kplɔ mia dometɔ vevitɔ aɖewo dzoe eye míaƒe\nagbagbadzedzewo katã zu dzodzro.\nTimoteo he dzidzɔnya vɛ\n6 Azɔ la Timoteo trɔ gbɔ eye wòtsɔ dzidzɔnya sia vɛ na mí be miaƒe xɔse kpe lɔlɔ̃\nle Aƒetɔ la me gale te sesῖe ko abe tsã ene, eye be mieɖoa ŋku míaƒe mia gbɔ vava\ndzi kple dzidzɔ, eye miedi vevie be yewoakpɔ mí abe ale si míawo hã míedi vevie be\nmíakpɔ mi ene. 7 Eya ta nɔvi lɔlɔ̃awo, míaƒe dziwo kpɔ akɔfafa, le míaƒe hiãwo kple\nfukpekpewo me le afii, elabena míenya azɔ be miele te sesῖe nyateƒetɔe le Aƒetɔ la\n6\nme. 8 Míawo la, míate ŋu atsɔ fu ɖe sia ɖe zi ale si míenyae be miele te sesῖe le\nAƒetɔ la me.\n9 Ale ke míawɔ ada akpe na Mawu wòade eteƒe ɖe mia ta ɖe dzidzɔ si\nmíekpɔ le míaƒe Mawu la ŋkume le mia ta? 10 Elabena zã kple keli la, míedoa gbe\nɖa ɖe mia ta atradii, míebiaa Mawu be wòaɖe mɔ be míagakpɔ mi, ale bena mate ŋu\naɖe kuxi aɖewo siwo aganɔ fu ɖem na miaƒe xɔse la ɖa. 11 Mawu mía Fofo la ŋutɔ\nkple míaƒe Aƒetɔ Yesu nagagbugbɔ mí ɖo ɖe mia gbɔ. 12 Eye Aƒetɔ la nawɔe be\nmiaƒe lɔlɔ̃ na mia nɔewo nayɔ fũ agbã go abe ale si míaƒe lɔlɔ̃ na mi le la ene. 13\nEsia ana be Mawu mía Fofo la nana be miaƒe dziwo nakpɔ ŋusẽ, anɔ dzadzɛ, kɔkɔe\nale be miate ŋu ado ɖe eŋkume fɔɖiɖimanɔŋui nenye be míaƒe Aƒetɔ Yesu Kristo trɔ\ngbɔ kple ame siwo katã nye etɔ.\nAgbenɔnɔ hena Mawu ŋudzedze\n4 Mlɔeba la, nɔviwo, míefia mi ale si wòle be mianɔ agbe be miadze Mawu ŋu,\neye le nyateƒe me la, miele agbe nɔm nenema. Ke azɔ la míele mia biam hele ŋusẽ\ndom mi le Aƒetɔ Yesu me be miagawɔe wu gɔ̃ hã. 2 Mienya nu siwo míeɖo na mi be\nmiawɔ la to Aƒetɔ Yesu ƒe ŋusẽ me. 3 Elabena enye Mawu ƒe lɔlɔ̃nu be mianɔ kɔkɔe,\nate ɖa xaa tso ahasiwɔwɔ gbɔ, 4 eye mia dometɔ ɖe sia ɖe nasrɔ̃ ale si wòaɖu eƒe\nŋutilã dzi eye wòanɔ anyi kple srɔ̃a le kɔkɔenyenye kple bubu me, 5 ke menye kple\nfῖeŋufῖenu ƒe dzodzro vɔ̃wo, abe ale si Trɔ̃subɔla siwo menya Mawu kple eƒe mɔwo\no la, wɔnɛ ene o.\n7\n6 Esia hã nye Mawu ƒe lɔlɔ̃nu be, ame aɖeke magaba nɔvia, axɔ srɔ̃a le esi\ngbeɖegbeɖe o, elabena Aƒetɔ la ahe to na mi nublanuimakpmakpɔtɔe ɖe nu vɔ̃ sia ta,\nabe ale si míegblɔe na mi kple ɖokuibɔbɔ va yi la ene. 7 Elabena Mawu meyɔ mí be\nmíava nye ame ƒoɖi siwo yɔ fũ kple dzodzro vɔ̃wo o, ke boŋ be míanye ame\ndzadzɛwo kple ame kɔkɔewo. 8 Nenye be ame aɖe gbe be yemanɔ agbe ɖe ɖoɖo\nsiawo nu o la, menye amegbetɔwo ƒe sewo dzi dam wòle o ke boŋ Mawu si na eƒe\nGbɔgbɔ Kɔkɔe la mi la, ƒe sewo dzi dam wòle.\n9 Meka ɖe edzi be magahiã be magblɔ nya tso dadavilɔlɔ̃ si dze be wòanɔ\nMawu ƒe amewo dome la ŋuti o, mienyae xoxo! Elabena Mawu ŋutɔ le nu fiam mi\nbe mialɔ̃ mia nɔewo. 10 Le nyateƒe me, miaƒe lɔlɔ̃ na nɔvi kristotɔ siwo le\nMakedonia la katã kpɔ ŋusẽ ŋutɔ. Nɔvi lɔlɔ̃wo, togbɔ be wòle alea hã la, míele kuku\nɖem na mi be miagalɔ̃ mia nɔewo ɖe dzi wu. 11 Esia nanye miaƒe didi ɖaa be, mianɔ\nagbe le tufafa me, miakpɔ mia ŋutɔwo ƒe dɔwo gbɔ abe ale si míegblɔ na mi va yi la\nene. 12 Ne mienɔ agbe alea la, ame siwo menye kristotɔwo o la axɔ mia dzi ase eye\nwoabu mi. Kpe ɖe esia ŋuti la, miganɔ amewo ƒe asinu kpɔm be woana ga mi be\nmiatsɔ akpɔ mia ɖokuiwo dzii o.\nLe Aƒetɔ la ƒe vava ŋuti\n13 Nɔviwo, nye medi be mianɔ numanyamanya me le ame siwo ku la ŋu alo miaxa\nnu abe ame bubu siwo si mɔkpɔkpɔ mele la ene o. 14 Míexɔe se bena Yesu ku eye\nwògatsi tre eya ta míexɔe se bena Mawu afɔ ame siwo dɔ alɔ̃ le Yesu me la kpakple\nYesu. 15 Le Aƒetɔ la ŋutɔ ƒe nya nu la, míele egblɔm na mi bena mí ame siwo gale\nagbe, ame siwo asusɔ va se ɖe Aƒetɔ la ƒe vava la, mado ŋgɔ na ame siwo ku o. 16\n8\nElabena Aƒetɔ la ŋutɔ aɖi tso dziƒo ava kple gbeɖeɖe gã aɖe, kple mawudɔlagãtɔ ƒe\ngbe kpakple Mawu ƒe kpẽɖiɖi eye ame siwo ku le Kristo me la afɔ gbã. 17 Le esia\nmegbe woakɔ mí ame siwo gale agbe le ɣemaɣi la ayi dzi kpliwo le alilῖkpowo dzi\nbe míayi aɖado go Aƒetɔ la le yame. Ale míanɔ Aƒetɔ la gbɔ tegbetegbe. 18 Eya ta\nmitsɔ nya siawo fa akɔe na mia nɔewo.\nŊudzɔnɔnɔ na Aƒetɔ la ƒe vava\n5 ɣekaɣie nu siawo katã ava eme? Nɔvi lɔlɔ̃awo, mehiã be magblɔ nya aɖeke tso\nema ya ŋuti o, 2 elabena mienya nyuie be ame aɖeke menya ɣeyiɣi la o. Aƒetɔ la ƒe\nazãgbe la aɖi ɖe mí abe ale si fiafitɔ vana le zã me ene. 3 Esime amewo le gbɔgblɔm\nbe, “Ŋutifafa kple dedienɔnɔ” li la, gbegblẽ ava ƒo ɖe wo dzi kpoyi abe ale si fu ɖua\nfunɔe ene eye mate ŋu asi le enu o ene.\n4 Ke nɔvi lɔlɔ̃awo, miawo la nu siawo mele ɣaɣla ɖe mi o, eye wo\nmava ɖi ɖe mi abe fiafitɔ ene, le Aƒetɔ la ƒe azãgbe la o. 5 Elabena mi katã la, kekeli\nkple ŋkeke la ƒe viwoe mienye eye mienye viviti kple zã tɔwo o. 6 Eya ta minɔ\nŋudzɔ ɖaa eye migadɔ alɔ̃ abe ame bubuwo ene o. Minɔ ŋudzɔ na eƒe vava eye mianɔ\nmo xexi. 7 Zãmee amewo dɔa alɔ̃ eye ɣemaɣi me kee amewo mua aha. 8 Ke mina\nmí ame siwo nye kekeliviwo la míanɔ mo xexi, eye míatsɔ xɔse kple lɔlɔ̃ ƒe\nakɔtakpoxɔnu ado eye míaɖɔ ɖeɖekpɔkpɔ si míele mɔ kpɔm na la abe gakuku ene.\n9 Mawu meɖo be yeatrɔ eƒe dɔmedzoe akɔ ɖe mía dzi o, ke boŋ be yeaɖe mí\nto míaƒe Aƒetɔ Yesu Kristo dzi. 10 Kristo ku ɖe mía ta, ale be míele agbe alo míeku\no, ne etrɔ va la míate ŋu anɔ agbe kplii tegbetegbe. 11 Eya ta mide dzi ƒo na mia\nnɔewo be miatu mia nɔewo ɖo abe ale si miele wɔwɔm xoxo la ene.\n9\nŊku ɖodzinyawo kple gbedonamewo\n12 Nɔvi lɔlɔ̃awo, azɔ la míele biabiam tso mia si be miade bubu ame siwo wɔa dɔ\nkple vevidodo le mia dome la ŋu, ame siwo wotsɔ ɖo mia nu le Aƒetɔ la me eye\nwoxlɔ̃a nu mi. 13 Mido kɔkɔ ame siawo le lɔlɔ̃ me le woƒe dɔwɔwɔ ta. Minɔ anyi le\nŋutifafa me kple mia nɔewo. 14 Míele ŋusẽ dom mi, nɔvi lɔlɔ̃awo be miaxlɔ̃ nu ame\nsiwo le kuvia wɔm, mide dzi ƒo na ame siwo le vɔvɔ̃m, mikpe ɖe ame siwo gbɔdzɔ\nla ŋu migbɔ dzi ɖi na ame sia ame. 15 Mikpɔ egbɔ be ame aɖeke metsɔ vɔ̃ ɖo vɔ̃ teƒe\no, ke boŋ midze agbagba be ɣesiaɣi la mianyo dɔme na mia nɔewo kple ame bubu ɖe\nsia ɖe.\n16 Dzi nedzɔ mi ɣesiaɣi. 17 Minɔ gbedodoɖa dzi madzudzɔmadzudzɔe. 18\nMida akpe le nuwo katã me elabena esiae nye Mawu ƒe lɔlɔ̃nu na mi le Kristo Yesu\nme. 19 Migatsi Gbɔgbɔ Kɔkɔe la nu o. 20 Migado vlo nyagblɔɖiwo o. 21 Mido nu\nsia nu kpɔ eye milé ɖe nu si nyo la ŋu. 22 Mitsri vɔ̃ ɖe sia ɖe tɔgbi.\n23 Azɔ la, Mawu ŋutɔ, ame si nye ŋutifafa ƒe Mawu nakɔ mia ŋuti keŋkeŋ\neye wòadzra miaƒe gbɔgbɔ, luʋɔ kple ŋutilã blibo la ɖo mokakamanɔŋui le míaƒe\nAƒetɔ Yesu Kristo ƒe vavagbe la. 24 Nuteƒewɔlae nye ame si yɔ mi eya ta awɔe ade\ngoe.\n25 Nɔvi lɔlɔ̃awo, mido gbe ɖa ɖe míawo hã ta. 26 Mido gbe na nɔviawo katã\nkple nugbugbɔ kɔkɔe. 27 Mele eƒom ɖe mia nu le Aƒetɔ la ŋkume be woaxlẽ agbalẽ\nsia na nɔviawo katã.\n28 Míaƒe Aƒetɔ Yesu Kristo ƒe amenuveve nanɔ anyi kpli mi.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['2 Thessaloniciens', '2 janvier 2016 admin Aucun commentaire Bible, épître, ewe, Togo', 'PAULO ƑE AGBALẼ EVELIA SI WÒŊLɔ NA TESALONIKATɔWO\nKpɔkplɔyiɖeme\nPaulo ŋlɔ agbalẽ gbãtɔ na Tesalonikatɔwo eteƒe medidi kura\nhafi wògaŋlɔ evelia o. Aʋatsonufiala aɖewo gblɔ na\nTesalonikatɔwo be, Kristo va zi evelia xoxo. Nu sia he tɔtɔ\ngeɖe va hamea me. Ame geɖewo dzudzɔ dɔwɔwɔ eye wode asi\nkuviawɔwɔ me. Paulo ŋlɔ agbalẽ sia heka mo na wo le woƒe\nkuviawɔwɔ kple dɔmawɔmawɔ ta. Efia nu wo tso ame kukuwo\nƒe tsitretsitsi ŋuti. Edo ŋusẽ wo be woalé xɔse la me ɖe asi sesῖe\neye woanɔ mɔ kpɔm na Kristo ƒe vava zi evelia.\nEmenyawo 1. Gbedoname, 1:1-2\n2. Paulo ƒe akpedada kple gbedodoɖa ɖe hamea ta, 1:3-12\n3. Aƒetɔ la ƒe vava zi evelia, 2:1-17\n4. Nufiamewo, 3:1-15\n5. Yayranyawo kple gbedonamewo, 3:16-18\n1 Agbalẽ sia tso Paulo, Silvano kple Timoteo gbɔ le yiyim na kristohame si le\nTesalonika, ame siwo le dedie le Mawu mía Fofo kple míaƒe Aƒetɔ Yesu Kristo me.\n2 Mawu mía Fofo kple Aƒetɔ Yesu Kristo nana eƒe yayra sɔgbɔ la mi eye\nwòana ŋutifafa nanɔ miaƒe dziwo kple tamesusuwo me.\nAkpedada kple gbedodoɖa\n3 Nɔvi lɔlɔ̃awo, akpedada na Mawu ɖe mia ta menye nu dzeame ko wònye na mí o,\nke boŋ míaƒe dɔ wònye be míawɔ na Mawu ɖe ale si miaƒe xɔse tsi ɖe edzi nukutɔe\neye miaƒe lɔlɔ̃ na mia nɔewo hã de to ŋutɔ la ta. 4 Enye dzidzɔ na mí be míaƒo\nadegbe tso miaƒe dzigbɔɖi kple ale si miaƒe xɔse de to le Mawu me la ŋu na hame\nbubuwo, togbɔ be miele fukpekpe kple ɣeyiɣi sesẽwo me tom hã. 5 Esia nye ale si\nMawu wɔa nu to mɔ dzɔdzɔetɔ dzii la ƒe kpɔɖeŋu ɖeka ko, elabena to miaƒe\nfukpekpe me la ele mia dzram ɖo hena eƒe fiaɖuƒe la 6 eye le ɣemaɣi me ke la ele\nʋɔnudɔdrɔ̃ kple tohehe dzram ɖo ɖi na ame siwo le fu wɔm mi.\n7 Eya ta magblɔ na mi ame siwo le fu kpem la be, Mawu ana dzudzɔ mi kple\nmíawo nenye be Aƒetɔ Yesu va do kpoyi tso dziƒo le dzo ƒe aɖewo me kple eƒe\nmawudɔla sesẽwo. 8 Adrɔ̃ ʋɔnu ame siwo katã medi be yewoanya Mawu o, kple ame\nsiwo katã gbe ɖoɖo si wòwɔ ɖe wo ŋu be yeaɖe wo to míaƒe Aƒetɔ Yesu Kristo dzi\nla wɔwɔ me gbidii. 9 Woahe to na wo le dzo mavɔ la me, eye womagakpɔ Aƒetɔ la\nƒe ŋkume akpɔ gbeɖe o, gawu la womakpɔ eƒe ŋutikɔkɔe ƒe ŋusẽ hã o, 10 ne eva be\nwòaxɔ kafukafu kple bubu ɖe dɔ gã si wòwɔ na ame kɔkɔewo la ta. Miawo la, mianɔ\name siwo anɔ ekafum la dome elabena miexɔ Mawu ƒe nya si míegblɔ na mi la dzi\nse.\n11 Eya ta míedoa gbe ɖa ɖe mia ta ɖaa be míaƒe Mawu la nawɔ mi vi\nsiwo ƒomevi wòdi be woanɔ ye si lae, eye agawɔ mi mianyo ade ale si miedi la nu!\nMlɔeba la atsɔ eƒe ŋusẽ axe fe na mi ɖe miaƒe xɔse ta. 12 Ekema ame sia ame anɔ\nAƒetɔ Yesu Kristo ƒe ŋkɔ kafum ɖe nu nyui siwo do go tso mia me wokpɔ la ta, eye\nmiaƒe ŋutikɔkɔe gãtɔ kekeake enye be miava nye etɔ. Míaƒe Mawu kple Aƒetɔ Yesu\nKristo ƒe nublanuikpɔkpɔ sɔgbɔ la ana esiawo katã ava eme na mi.\nKristo ƒe vava zi evelia kple eƒe ŋgɔdodzesiwo\n2 Le míaƒe Aƒetɔ Yesu Kristo ƒe vava kple ale si míaƒo ƒu ɖe egbɔ ŋuti la,\nmíele biabiam tso mia si, nɔviwo, be 2 miagana woatɔtɔ miaƒe susuwo bɔbɔe alo ado\ndzikatsoameƒo na mi kple nyagblɔɖiwo, nutsotsowo alo kple agbalẽ aɖe si wogblɔ be\netso mía gbɔ si le gbɔgblɔm be Aƒetɔ la ƒe vavagbe la va yi xoxo o. 3 Migana\nwoatɔtɔ miaƒe susuwo eye woable mi o, migaxɔ nu sia nu si wogblɔ la dzi se o.\nElabena ŋkeke ma mava o, va se ɖe esime aglãdzedze ava, eye woaɖe ame\nsedzimawɔla la ɖe go, ame si woɖo ɖi na tsɔtsrɔ̃. 4 Atsi tsitre ɖe mawu bubuwo ŋu\neye ayi aɖagbã nu siwo katã amewo subɔna la kple afi si wosubɔa wo le la\ngudugudu. Ayi aɖanɔ Mawu ƒe gbedoxɔ me abe Mawu ene eye wòable amewo be\nyee nye Mawu. 5 Mieɖo ŋku edzi be megblɔ nya siawo na mi esi menɔ mia gbɔ oa?\n6 Eye mienya xoxo nu si le mɔ xem na eƒe afi sia vava, elabena ne eƒe ɣeyiɣi mede\no la, mava o.\n7 Ke nu si ŋutsu aglãdzela kple dzomavɔ me vi sia awɔ ne eva la, le edzi yim\nxoxo gake eya ŋutɔ mava o va se ɖe esime ame si le mɔ xem nɛ la do ɖa le mɔ me\nnɛ hafi. 8 Ekema ŋutsu vɔ̃ɖi sia ava do eye Aƒetɔ Yesu atsɔ eƒe ya si wògbɔna to eƒe\nnume la afiãe, eye ne etrɔ va la, atsrɔ̃ ŋutsu sia ɖa le anyigba dzi. 9 Ŋutsu nu vɔ̃\nwɔla sia ava kple Satana ƒe ŋusẽ eye Satana awɔ eŋutidɔ atsɔ wɔ dzesi kple nukunu\ngã geɖewo, atsɔ aflu amewoe. 10 Ado lã amesiwo katã yina ɖe dzomavɔ la me\nelabena wogbe nyateƒe la xɔxɔ, wogbe be yewomaxɔ nyateƒe la ase, alɔ̃e be wòaɖe\nwo o, 11 eya ta Mawu ɖe mɔ na wo be woaxɔ alakpa siawo katã dzi ase kple woƒe\ndzi blibo 12 eye woadrɔ̃ ʋɔnu wo katã pɛpɛpɛ be woxɔ alakpa dzi se, gbe nu le\nnyateƒe la gbɔ eye wokpɔ dzidzɔ le woƒe nu vɔ̃wo me.\nMinɔ te sesῖe\n13 Ke ele be míada akpe na Mawu ɖaa ɖe mia ta, mi mía nɔvi siwo Aƒetɔ la lɔ̃,\nelabena Mawu ɖoe tso blema ke be yeana miakpɔ ɖeɖe, aklɔ mia ŋuti to Gbɔgbɔ\nKɔkɔe la ƒe dɔwɔwɔ kple miaƒe nyateƒe la dzixɔxɔse me. 14 Mawu gblɔ nyanyui la\nna mi to mía dzi. Eye to mía dzi wòyɔ mi be miakpɔ gome le míaƒe Aƒetɔ Yesu\nKristo ƒe ŋutikɔkɔe la me.\n15 Nɔvi lɔlɔ̃wo, nu siwo katã le susu me na mi eya ta minɔ te sesῖe eye mialé\nnyataƒe la me ɖe asi sesῖe, nyateƒe siwo míefia mi esi míenɔ mia gbɔ kple esiwo\nmíeŋlɔ ɖo ɖe mi le míaƒe agbalẽwo me na mi.\n16 Míaƒe Aƒetɔ Yesu Kristo ŋutɔ kple Mawu mía Fofo, ame si lɔ̃ mí eye to\neƒe amenuveve me la, wòna dzideƒo mavɔ kple mɔkpɔkpɔ nyui mí la, 17 nade dzi ƒo\nna mi eye wòado ŋusẽ mi le dɔ nyui ɖe sia ɖe wɔwɔ kple nya nyui ɖe sia ɖe gbɔgblɔ\nme.\nMido gbe ɖa ɖe mía ta\n3 Mlɔeba la, nɔvi lɔlɔ̃tɔwo, esi mele agbalẽ sia nu wum la, mabia tso mia si be\nmiaɖo gbe ɖa ɖe mía ta. Mido gbe ɖa gbã be Aƒetɔ la ƒe nya la nakaka ɖe afi sia afi\nkaba eye wòakpɔ dziɖuɖu le afi sia afi si wòkaka ɖo, ale be wòaɖe ame geɖewo abe\nale si wòdzɔe esi míeva mia gbɔ la ene. 2 Mido gbe ɖa hã be míado go le ame\nvɔ̃ɖiwo ƒe asi me, elabena menye ame sia amee lɔ̃ Aƒetɔ la o. 3 Aƒetɔ la, nuteƒewɔla\nwònye, eya ta ado ŋusẽ mi eye wòakpɔ mia ta tso Satana ƒe fuwɔame ɖe sia ɖe me. 4\nMíeka ɖe edzi le Aƒetɔ la me bena miele nu siwo míefia mi la dzi wɔm eye menye\nzi ɖeka ko o ke boŋ ɣesiaɣi. 5 Aƒetɔ la nawɔe be miaƒe nugɔmesese tso Mawu ƒe lɔlɔ̃\nŋuti la nanɔ to dem ɖe edzi wu ɣesiaɣi.\nNuxɔxlɔ̃ tso kuviawɔwɔ ŋu\n6 Nɔvi lɔlɔ̃awo, míele se sia dem na mi le míaƒe Aƒetɔ Yesu Kristo ƒe ŋkɔ me be:\nMigade ha kple nɔvi si nɔa anyi kuviatɔe gbe sia gbe eye mewɔa dɔ aɖeke abe ale si\nmíefia mi be miawɔ la ene o. 7 Elabena miawo ŋutɔ mienya ale si wòle be miadze\nmíaƒe kpɔɖeŋu yomee. Esi míenɔ mia dome la, míenɔ anyi kuviatɔe 8 alo ɖu ame\naɖe ƒe nu femaxee o, ke boŋ míewɔ dɔ zã kple keli. Míedze agbagba, ku kutri be\nmíaganye agba na mia dometɔ aɖeke o. 9 Míewɔ esia menye esi míate ŋu abia\nkpekpeɖeŋu ma tɔgbi mi ta o ke boŋ be míatsɔ mía ɖokuiwo aɖo kpɔɖeŋui na mi be\nmiadze eyome. 10 Elabena esi míenɔ mia gbɔ gɔ̃ hã la, míede se sia na mi be, “Ame\nsi medi be yeawɔ dɔ o la, megadu nu hã o.”\n11 Gake míesena be mia dometɔ aɖewo le kuvia wɔm, wogbe be yewomawɔ\ndɔ aɖeke o, eye wogblẽa woƒe ɣeyiɣi le ameŋunyagbɔgblɔ me. 12 Míele kuku ɖem\nna nenem me mawo katã eye míele gbe ɖem na wo hã le Aƒetɔ Yesu Kristo ƒe ŋkɔ\nme be, woadze kɔ anyi awɔ dɔ atsɔ kpɔ wo ɖokuiwo dzii. 13 Hena nɔvi lɔlɔ̃\nmamlɛawo la, mele nu xlɔ̃m mi be ɖeɖi megate mia ŋuti le nu nyui wɔwɔ me o.\n14 Nenye be ame aɖe gbe be yemawɔ ɖe nu siwo míegblɔ ɖe agbalẽ sia me\ndzi o la, milé ŋku ɖe eŋuti eye migade ha kplii o, ale be ŋu nakpee. 15 Ke migabui\nbe enye miaƒe futɔ o, ke boŋ miƒo nu nɛ abe nɔvi si hiã nuxɔxlɔ̃ ene.\nGbedonamewo\n16 Ŋutifafa ƒe Aƒetɔ la ŋutɔ nana eƒe ŋutifafa mi ɣesiaɣi le nu sia nu me. Aƒetɔ la\nnanɔ anyi kpli mi katã.\n17 Azɔ esia nye, nye ŋutɔ nye gbedoname si mele ŋɔŋlɔm kple nye ŋutɔ nye\nasi, abe ale si mewɔnɛ le nye agbalẽwo katã ƒe nuwuwu la ene, be wòanye kpeɖodzi\nna mi be agbalẽ la tso nye ŋutɔ gbɔnye. Esia nye nye ŋutɔ nye asinuŋɔŋlɔ. 18 Míaƒe\nAƒetɔ Yesu Kristo ƒe yayra nanɔ mi katã mia dzi.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['1 Timothée', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ GBÃTɔ SI WÒŋLɔ NA TIMOTEO\nKpɔkplɔyiɖeme\nTimoteo nye ɖekakpui aɖe si ke ɖe Kristo dzixɔse ŋu to Paulo\ndzi eye wòzu kpeɖeŋutɔ vevi aɖe na Paulo le eƑe\nmawunyakakadɔ la me. Paulo lɔ̃e abe eya ŋutɔ via ene. Paulo\nbia tso Timoteo si be wòakpɔ hame si le Efeso la dzi. Agbalẽ\nsia nye Paulo Ƒe ŋusẽdodo kple nufiafia tso hamedzikpɔkpɔ ŋuti\nna Timoteo.\nEmenyawo\n1. Gbedoname, 1:1-2\n2. Hameɖoɖowo kple hamedzikpɔlawo, 1:3-3:16\n3. Nuxɔxlɔ̃ kple ŋusẽdodo Timoteo, 4:1-6:19\n4. Gbedoname kple agbalẽa nuwuwu, 6:20-21\n1 Nye Paulo, ame si nye Kristo Yesu Ƒe apostolo to Mawu, mia ɖela, Ƒe\ngbeɖeɖe kple Kristo Yesu, miaƑe mɔkpɔkpɔ dzi la, 2 na Timoteo, vinye vavã le xɔse\nla me. Amenuveve, nublanuikpɔkpɔ kple ŋutifafa si tso Mawu, Fofo la kple Kristo\nYesu, miaƑe AƑetɔ, gbɔ la, nanɔ anyi kpli wò.\nNuxɔxlɔ̃ tso aʋatsonufiafiawo ŋu\n3 Abe ale si meƑoe ɖe nuwò hafi dzo yi Makedonia ene la, tsi Efeso eye nàɖo asi\nŋutsu aɖewo, ame siwo le nudada fiam la dzi be womagafia nenem nuwo o 4 tɔ te\nwo be womagagblẽ woƑe ɣeyiɣiwo ɖe gliwo kple dzɔdzɔmenyatotowo ŋu o. Elabena\nnu siawo hea nyahehe dzodzrowo vanɛ ɖe Mawu Ƒe dɔwɔwɔ si xɔse hena vanɛ la\nteƑe. 5 Nu si metsi dzi na vevie nye be kristotɔ siwo katã le afi ma la nayɔ fũu kple\nlɔlɔ̃ si tso dzi vavãwo me, eye be woƑe susuwo me nadza eye woasẽ ŋu le xɔse me.\nNufiala siawo da Ƒu le nu siawo nyanya me eye wogblẽa woƑe ɣeyiɣi nɔa nya\nhem eye wonɔa nya maɖinyawo gblɔm. 7 Wodi be yewoaxɔ ŋkɔ abe Mose Ƒe sefiala\ngãwo ene, evɔ woawo ŋutɔ menya naneke gobii tso Mose Ƒe seawo kple nu si wofia\nmí la ŋu hafi o. 8 Se mawo nyo, zi ale si wowɔ wo ŋutidɔ abe ale si Mawu ɖoe la\nene. 9 Míenyae hã be menye ame nyuiwoe wowɔ se la na o, ke boŋ sedzidalawo\nkple aglãdzelawo, mawumavɔ̃lawo kple nu vɔ̃ wɔlawo, ame makɔmakɔwo kple\nmawumasubɔlawoe wowɔ se la na, ame siwo wua wo fofowo kple dadawo, na\nhlɔ̃dolawo 10 na ahasiwɔlawo kple nu tovo wɔlawo, amesitsalawo kple aʋatsokalawo\nkple atam dzodzro kalawo kpakple nu sia nu si tsi tre ɖe nufiafia vavãtɔ 11 si xɔ ɖe\nMawu yayratɔ la Ƒe ŋutikɔkɔenyanyui si wòtsɔ nam la dzi ŋuti.\nPaulo Ƒe akpedada ɖe Mawu Ƒe amenuveve ta\n12 Medaa akpe geɖe na Kristo Yesu míaƑe AƑetɔ la be wòtia nye hã abe eƑe dɔlawo\ndometɔ ɖeka ene, eye wòna ŋusẽm be manye nuteƑewɔla nɛ, 13 togbɔ be meɖu fewu\nle Kristo Ƒe ŋkɔ ŋuti kpɔ gɔ̃ hã. Meti eƑe amewo Ƒe agbe yome, eye mewɔ nu vevi wo\nle mɔ ɖe sia ɖe si dzi mate ŋui la nu. Ke Mawu kpɔ nublanui nam elabena nyemenya\nnu si wɔm menɔ la o, elabena ɣemaɣi la, nyemenya Kristo o. 14 O, míaƑe AƑetɔ la\nƑe dɔme nyo loo, elabena efiam ale si wòle be maxɔ edzi asee eye be Kristo Yesu Ƒe\nlɔlɔ̃ nayɔ menye fũu.\n15 Esia nye nyateƑenya si wòle be woaɖo toe axɔe ase keŋ be, Kristo Yesu va\nxexeame nu vɔ̃ wɔlawo ɖe ge, ame siwo dome menye gãtɔ le. 16 Ke Mawu kpɔ\nnublanui nam ale be Kristo Yesu ate ŋu awɔ ŋutinyedɔ abe kpɔɖeŋu ene be woatsɔ\nafia ame sia ame ale si wòte ŋu gbɔa dzi ɖi na nu vɔ̃ wɔla gãtɔ kekeake gɔ̃ hã ale be\nwoawo hã nanyae be, woate ŋu akpɔ agbe mavɔ. 17 ŋutikɔkɔe kple bubu woana\nMawu tso mavɔ me yi ɖe mavɔ me. Eyae nye Fia tso blema ke, Mawu makumakua\nsi womekpɔna o, eye wòyɔ fũu kple nunya. Eya ɖeka koe nye Mawu. Amen.\n18 Azɔ vinye, Timoteo, esia nye nye sedede na wò. Wɔ AƑetɔ la Ƒe aʋawo\nnyuie, abe ale si wògblɔ na mi be nàwɔ to eƑe nyagblɔɖilawo dzi la ene. 19 Lé wò\nxɔse si le Kristo me la ɖe asi sesῖe eye ɣesiaɣi la wò dzitsinya nanɔ dzadzɛ eye nàwɔ\nnu si nènya be enyo la ko. Elabena ame aɖewo gbe toɖoɖo woƑe dzitsinya eye wowɔ\nnu si wonya nyuie be mele be woawɔ o. Ale mewɔ nuku be esi wogbe Mawu\nnenema la wobu woƑe xɔse si le Yesu Kristo me la o. 20 Himenaio kple Aleksandro\nwonye nu sia wɔlawo Ƒe kpɔɖeŋuwo. Eva nɔ nam be matsɔ wo de asi na Satana be\nwoahe to na wo va se ɖe esime woanyae be menyo be woaƑo ɖi Kristo Ƒe ŋkɔ o.\nɖoɖowo le subɔsubɔ ŋu\n2 Eya ta mele nu xlɔ̃m be do ŋgɔ na nu sia nu la, woawɔ kukuɖeɖewo,\ngbedoɖoɖawo, nyaxɔɖeakɔwo kple akpedada ɖe amewo katã ta 2 ɖe fiawo kple\ndziɖulawo katã ta be míanɔ anyi le ŋutifafa kple agbe Ƒe dziɖeɖi me le mawuvɔvɔ̃\nkple kɔkɔenyenye katã me. 3 Esia nyo eye wòdze AƑetɔ la ŋu. 4 Edi vevie bena ame\nsia ame nakpɔ ɖeɖe eye woase nyateƑe sia gɔme be: 5 Yesu Kristo ame si va\nxexeame abe amegbetɔ ene la, koe va dzra Mawu kple amegbetɔwo dome ɖo. 6 Ewɔ\nesia esi wotsɔ eƑe agbe na ɖe amewo katã ta.\nEsia nye gbedeasi si Mawu tsɔ na xexeame le ɣeyiɣi nyuitɔ dzi. 7 Enye\nnyateƑe matrɔmatrɔ be wotiam be manye Mawu Ƒe apostolo kple nyanyuidɔgbedela si\nagblɔ nyateƑe sia na dzimaxɔsetɔwo, afia wo Mawu Ƒe ɖoɖo na amewo be woakpɔ\nɖeɖe to xɔse me. 8 Eya ta medi be ŋutsuwo le afi sia afi nado woƑe asi kɔkɔewo ɖe\ndzi na Mawu ado gbe ɖa, elabena wovo tso nu vɔ̃, dziku kple fuléle si me. 9\nNenema ke medi be nyɔnuwo nado awu ɖe nɔnɔme nyui me, le dzadzenyenye kple\nnu dzeame wɔwɔ me, menye le atsyɔ̃ɖoɖo vivivo kple ɖa ŋɔŋɔe ƑoƑo, sikanuwo kple\ndzonu xɔasiwo dodo kpakple avɔ xɔasiwo tata me o, 10 ke boŋ kple nu nyui wɔwɔ si\ndze nyɔnu siwo ʋu eme be yewonye mawusubɔlawo. 11 Ele na nyɔnu be wòasrɔ̃\ntoɖoɖo le ɖoɖoezizi kple ɖokuibɔbɔ katã me. 12 Nyemeɖe mɔ na nyɔnu be wòafia nu\nalo aɖu amegã ɖe ŋutsu dzi o, ke boŋ nezi ɖoɖoe. 13 Nu ka ta? Elabena Mawu wɔ\nAdam gbã hafi va wɔ Eva. 14 Eye menye Adam Satana ble o, ke boŋ Evae eye to\nesia me nu vɔ̃ va. 15 Eya ta Mawu na be nyɔnuwo nekpe fu ase veve le woƑe\nvidzidzi me, ke aɖe woƑe luʋɔwo ne woxɔ edzi se, eye wonɔ agbe nyui le lɔlɔ̃ vavã\nme.\nLe hamedzikpɔlawo kple subɔlawo Ƒe nɔnɔme ŋuti\n3 Enye nyateƑenya be ne ame aɖe di be yeawɔ hamedzikpɔla Ƒe dɔ la, etia dɔ\nnyuitɔ. 2 Azɔ la, ele na hamedzikpɔla be, wòanye mokakamanɔŋutɔ, nyɔnu ɖeka ko\nsrɔ̃, ame si fa tu, ɖokuidziɖula, ame si ŋu bubu le, amedzrowɔla, ame si nya nufiafia\n3 menye aha tsu nola o, menye ame si wɔa nu gbodogbodo o ke boŋ ewɔa nu le\nbɔbɔenyenye me, menye dzrewɔla alo galɔ̃la o. 4 Ele vevie be woanye ame si kpɔa\neƑe aƑe dzi nyuie eye vi ɖotowo le esi. 5 Elabena ne ŋutsu aɖe mate ŋu akpɔ eƑe aƑe\nsue la dzi be woanɔ agbe nyui o la, ale ke wòawɔ akpɔ Mawu Ƒe hame dzi?\nNuxɔxlɔ̃ na Timoteo tso aʋatsonufialawo ŋu\n6 Mele be wòanye ame si Ƒe dzimetrɔɣi medidi o, elabena ne menye nenema o la,\ndada ayɔ eya amea me eye wòadze anyi le ʋɔnudɔdrɔ̃ si va Satana dzi la te. 7 Ele na\nhamedzikpɔla be wòakpɔ ɖaseɖiɖi nyui tso hamea godotɔwo hã gbɔ ale be mage\nadze vlododo kple Satana Ƒe mɔ̃ me o.\n8 Nenema kee wòle na subɔlawo hã be woanye ame siwo ŋu bubu le kple\nnyateƑetɔwo, menye aha tsu nolawo kple ame siwo tia viɖe Ƒoɖiwo yome o.\n9 Ele na wo be woalé xɔse la Ƒe nyateƑe detowo me ɖe asi kple dzitsinya nyui\n10 Ele be woado wo akpɔ gbã eye ne naneke meku ɖe wo ŋu o la, woaɖe mɔ woawo\nsubɔla Ƒe dɔ.\n11 Ele na wo srɔ̃nyɔnuwo be woanye ame ɖɔŋuɖowo, ke menye aha tsu\nnolawo kple ameŋunyagblɔlawo o, ke boŋ woawɔ nuteƑe la nu sia nu me. 12\nSubɔlawo nanye srɔ̃ ɖeka tɔwo eye dzidzɔ kple toɖoɖo nanɔ woƑe aƑewo me. 13\nKpeɖeŋutɔ siwo wɔ dɔ nyuie la, woƑe fetu anye be amewo aɖo bubu na wo eye\nwoawo ŋutɔ Ƒe dzideƑo kple xɔse le AƑetɔ la me hã atsi ɖe edzi.\n14 Togbɔ be mele mɔ kpɔm be mava mia gbɔ kpuie hã la, mele nu siawo\nŋlɔm na mi, 15 ale be ne nye vava he ɖe megbe hã la miate ŋu anya ame siwo tɔgbi\nmiatia be woanye Mawu gbagbe la Ƒe hanunɔlawo, hame si lé Mawu Ƒe nyateƑe la\nme ɖe asi sesῖe.\n16 Enye nyateƑe be mawumegbenɔnɔ mele bɔbɔe o. Gake ele bɔbɔe le Kristo\nta, ame si va anyigba dzi abe ame ene. ɖiƑoƑo aɖeke menɔ eŋuti o eye wòdza le eƑe\ngbɔgbɔ me. Mawudɔlawo subɔe eye wogblɔ mawunya tso eŋuti le dukɔwo dome.\nAmewo xɔe le afi sia afi si wòyi eye wogaxɔe ɖe eƑe ŋutikɔkɔe me le dziƑo.\n4 Gbɔgbɔ Kɔkɔe la gblɔe na mi kɔtee bena le ŋkeke mamlɛawo me la, ame\naɖewo le hamea me atrɔ le Kristo yome adze nufiala siwo Ƒe susuwo me gbɔgbɔ\nvɔ̃wo yɔ la yome kple dzo. 2 Nufiala siawo aɖo mo ta, ada alakpa eye woadae\nenuenu ale gbegbe be woƑe dzitsinya magaɖe fu na wo gɔ̃ hã o. 3 Woagblɔ be\nmenyo be woaɖe srɔ̃ o, eye menyo hã be woaɖu nanewo o, evɔ wònye Mawue tsɔ nu\nsiawo na kristotɔ siwo li ke la be woakpɔ dzidzɔ le wo ŋuti eye woada akpe ɖe wo ta\nhafi. 4 Elabena nu sia nu si Mawu wɔ la nyo, eye miate ŋu aɖui kple dzidzɔ nenye\nbe mieda akpe ɖe eta, 5 eye miebia tso Mawu si be woayrae, elabena Mawu Ƒe nya\nkple gbedodoɖa awɔe kɔkɔe.\nKristo Yesu Ƒe subɔla nyuitɔ la\n6 Ne eɖe nu siawo me na ame bubuwo la anɔ wò dɔdeasi wɔm abe Osɔfo\nnuteƑewɔla, si le xɔse kple nufiafia dzɔdzɔetɔ si nesrɔ̃ la ŋuti dɔ wɔm la ene.\n7 Megagblẽ wò ɣeyiɣi anɔ nya hem tso susu manyatenuwo kple movinyawo\nkpakple gli dzodzrowo ŋuti o. Ke boŋ zã wò ɣeyiɣiwo kple wò ŋusẽ natsɔ atu\nɖokuiwò ɖoe le gbɔgbɔ me. 8 Ame ɖokui tutuɖo le ŋutilã me nyo gake tutuɖo le\ngbɔgbɔ me le vevie wu, elabena enye atike na nu sia nu si nàwɔ. Eya ta tu ɖokuiwò\nɖo le gbɔgbɔ me eye nadze agbagba be yeanye kristotɔ nyui wu, elabena eyae ava\nkpe ɖe ŋuwò. Menye fifia le agbe sia me ko o, ke boŋ le agbe si ava va la me hã.\n9 Esia nye nyateƑe eye wòdze be woaxɔe ase blibo 10 eye le esia tae miewɔ\ndɔ heʋli vevie be míatsɔ míaƑe mɔkpɔkpɔ ade Mawu gbagbe la me, ame si nye\namewo katã Ƒe ɖela, vevietɔ ame siwo xɔ se.\nFia nu siawo eye naka ɖe edzi be ame sia ame srɔ̃ wo nyuie. 12 Mègana ame\naɖeke nabu wò ame gblɔe le wò ɖekakpuinyenye ta o. Ke boŋ nye kpeɖeŋu nyuitɔ na\nwo. Na woadze nu si nèfiana kple agbe si nènɔna la yome. Na wò lɔlɔ̃, wò xɔse, kple\nwò susu dzadzɛwo nanye kpɔɖeŋu na wo. 13 Va se ɖe esime mava mia gbɔ la, xlẽ\nŋɔŋlɔ Kɔkɔe la na hame la eye naɖe eme na wo, gblɔ Mawu Ƒe nya la ɣesiaɣi.\n14 Kpɔ egbɔ be nèwɔ amenuvenunana siwo Mawu na wò to eƑe nyagblɔɖilawo dzi\nesi hamemegãwo da asi ɖe dziwò la ŋutidɔ nyuie. 15 Wɔ nunana siawo ŋutidɔ nyuie.\nTsɔ ɖokuiwò Ƒo ɖe wò dɔwɔwɔwo me ale be ame sia ame nate ŋu akpɔ wò tsitsiɖedzi\nkple ŋgɔgbeyiyi adze sii. 16 Lé ŋku ɖe nu siwo katã nesusuna kple nu siwo katã\nnewɔna la ŋuti nyuie. Le nu si nyo eye wòle eteƑe la me ko ɖe asi eye Mawu ayra\nwò eye woawɔ ŋuwodɔ le kpekpeɖeŋunana ame bubuwo me.\nTimoteo Ƒe dɔdeasi ku ɖe ahosiwo, ame tsitsiwo, kple kluviwo ŋuti\n5 MègaƑo nu na me tsitsi aɖeke kple ada o, ke boŋ Ƒo nu nɛ bubutɔe, abe wò\nŋutɔ fofowòe nèle nu Ƒom na ene. Ƒo nu na ɖekakpuiawo abe ale si nàƑo nu na\nnɔviwò ŋutsu lɔlɔ̃awo ene. 2 Tsɔ nyɔnu tsitsiwo abe dawòwo ene eye ɖetugbiwo abe\nnɔviwò nyɔnuwo ene, eye susu dzadzɛwo ko nanɔ wò tame ɖe wo ŋu.\n3 Nenye be ahosiwo mekpɔ ame aɖeke woakpɔ wo dzi o la, ekema hamea\nnatsɔe ɖo eɖokui dzi atsɔ lɔlɔ̃ akpɔ wo dzii. 4 Ke ne viwo alo mamayɔviwo le wo si\nla, ekema ele be woawo nakpɔ wo dzi elabena ele be dɔmenyowɔwɔ nadze egɔme\ntso aƑeme, eya ta ele be woakpe ɖe wo dzila siwo le hiã me la ŋuti. Esia nye nane si\ndzea Mawu ŋu ŋutɔŋutɔ.\n5 Hame la nèkpɔ ahosi dahe siwo tsi akogo le xexeame la dzi nenye be wole\nMawu sinu kpɔm be wòakpe ɖe yewo ŋuti, eye wole gbe dom ɖa atraɖii, 6 ke menye\nne wogblẽa woƑe ɣeyiɣi nɔa tsatsam nɔa ameŋunya gblɔm, nɔa ŋutilãmedzidzɔ ko\ndim eye wogblẽa nu le woƑe luʋɔ ŋuti o. 7 Esia nanye miaƑe hame la Ƒe ɖoɖo ale be\nkristotɔwo nanya eye woawɔ nu si dze.\n8 Ke ame si makpe ɖe eya ŋutɔ Ƒe Ƒometɔ siwo le hiã me, vevietɔ esiwo le\neya ŋutɔ Ƒe aƑeme ŋuti o la, mekpɔ mɔ be woayɔ eɖokui be kristotɔ o. Trɔ̃subɔla gɔ̃\nhã nyo wu ame sia tɔgbi.\n9 Womatsɔ ahosi aɖeke Ƒe ŋkɔ ade ahosiwo dome o negbe exɔ Ƒe blaade kple\nedzivɔ eye wònye ame si nɔ srɔ̃a gbɔ le nyateƑetoto me. 10 Ele be wòakpɔ ɖaseɖiɖi\nnyui le amewo katã gbɔ le eƑe dɔ nyui wɔwɔ me le kpɔɖeŋu me ame si hea viawo\nnyuie, lɔ̃a amedzrowɔwɔ, klɔa ame kɔkɔewo Ƒe afɔwo, kpena ɖe ame siwo ɖo xaxa\nme la ŋu eye wòƑoa eɖokui ɖe dɔ nyui sia dɔ nyui wɔwɔ me.\n11 Mele be woaxɔ ahosi siwo metsi o la ɖe dɔ dɔxɛ wɔla siawo dome o\nelabena le ɣeyiɣi kpui aɖe megbe la woada le adzɔgbe si woɖe na Kristo la dzi eye\nwoagaɖe srɔ̃. 12 Ale woadze na tohehe elabena woda le woƑe ŋugbedodo\nadzɔgbeɖeɖe la dzi. 13 Hekpe ɖe esia ŋuti la, ele eme be woava zu ame ɖɔewo eye\nwoagblẽ woƑe ɣeyiɣi anɔ ameŋunya gblɔm tso aƑe si me yi ekemɛ me, anɔ nu dem\name bubuwo Ƒe nya me. 14 Eya ta mesusu be enyo na ahosi siwo metsi o la be\nwoagaɖe srɔ̃, adzi viwo, eye woakpɔ woawo ŋutɔ Ƒe aƑe dzi. Ekema ame aɖeke mate\nŋu agblɔ nya aɖeke ɖe wo ŋuti o. 15 Elabena mevɔ̃ be wo dometɔ aɖewo do le eye\nSatana hamea me, kplɔ wo tra mɔe xoxo.\n16 Na magaɖo ŋku edzi na wò ake be ele na ahosiwo Ƒe Ƒometɔwo be woakpɔ\nwo dzi, eye mele be woaɖe asi le dɔ sia wɔwɔ ŋuti na hamea o. Ekema hamea ate ŋu\natsɔ ga si le esi la akpɔ ahosi amemanɔsitɔwo dzii.\nBeléle na hamedzikpɔlawo\n17 Hamedzikpɔla siwo wɔa hadɔ nyuie la, dze na bubuteƑe eve, vevietɔ esiwo kua\nkutri le mawunyagbɔgblɔ kple efiafia me, 18 elabena woŋlɔ ɖe mawunya me be,\n“Mègabla nu na nyitsu ne ele mɔlu tugum o.” Wogagblɔ le teƑe bubu hã be,\n“Dɔwɔla dze na eƑe fetu.” 19 Ne wotsɔ nya ɖe hamedzikpɔla aɖe ŋu la, mègawɔ nya\nla ŋudɔ o, negbe le ɖasefo eve alo etɔ̃ Ƒe nya nu ko. 20 Woaka mo na nu vɔ̃ wɔlawo\nle hame bliboa ŋkume be wòanye kpɔɖeŋu na ame bubuwo.\n21 Mele se dem na wò moveviɖotɔe le Mawu kple AƑetɔ Yesu Kristo kpakple\nmawudɔla kɔkɔeawo katã Ƒe ŋkume, be nàwɔ nu sia ne hamemegã la nye xɔ̃wò vevi\nloo alo menye xɔ̃wò o. Ele be woatsɔ dzidzenu ɖeka ma ko na ame sia ame. 22\nMègatsi dzi klokloklo le hamemegãtiatia me o. Wò ŋku abu le eƑe nu vɔ̃wo dzi eye\nwòawɔ abe ɖe nède eƑe nu vɔ̃wo dzi ene. Kpɔ nyuie be wò ŋutɔ nate ɖa xaa tso nu vɔ̃\nɖe sia ɖe Ƒomevi gbɔ. 23 Ke hã la, esia mefia be nàtsri wain keŋkeŋ o. Ele be nano\nsue aɖe ɣeaɖewoɣi abe atike ene ɖe wò dɔmeɖu la ta elabena edzea dɔ kaba kaba.\n24 ɖo ŋku edzi be ŋutsu aɖewo hamemegã aɖewo gɔ̃ hã, le nu vɔ̃ gbe nɔm\neye esia le nyanya na ame sia ame. Le nu siawo me la, ate ŋu awɔ nane tso eŋuti. Ke\nle go bubuwo me la, ʋɔnudrɔ̃gbe la koe ate ŋu aɖe nyateƑe dziŋɔ la ɖe go. 25\nNenema ke, ame sia ame nya ale si hamemegã aɖewo wɔ dɔ nyuie, gake ɣeaɖewoɣi\nla womenya woƑe dɔ nyui wɔwɔwo o, va se ɖe ɣeyiɣi didi aɖewo megbe hafi.\nɖoɖo na kluviwo\n6 Kluvi siwo nye kristotɔwo la nawɔ dɔ na woƑe aƑetɔwo kple ŋusẽ eye woabu\nwo, mègana woagblɔ tso Kristo Ƒe hadɔwɔlawo ŋuti be wonye kuviatɔwo o. Mègana\nMawu Ƒe ŋkɔ alo eƑe nufiafia nazu alɔmeɖenu le nu sia ta o. 2 Ne woƑe aƑetɔ nye\nkristotɔ la, esia menye mɔnukpɔkpɔ be woawɔ alɔgblɔdɔ le woƑe dɔwɔnawo ŋuti o,\nke boŋ ele be woagawɔ dɔ ɖe edzi wu elabena wole kpekpeɖeŋu nam wo nɔvi\nkristotɔ kple woƑe ŋusẽ.\nTimoteo, fia nyateƑenya siawo eye nàdo ŋusẽ ame sia ame be woawɔ ɖe wo\ndzi.\nGalɔlɔ̃\n3 Ame aɖewo asẽ nu agblɔ be nya siawo mele eme o, gake wonye nufiafia dzɔdzɔe\nsi de blibo, wonye esiwo Kristo ŋutɔ fia eye wonye mawumegbenɔnɔ Ƒe gɔmeɖokpe.\n4 Ame si agblɔ nya aɖe si ato vovo tso esia gbɔ la, ame ma nye dadala kple movitɔ.\nElabena ele gɔmeɖeɖe bubu tsɔm na Kristo Ƒe nyawo eye wòle nyahehe siwo awu nu\nle ŋuʋaʋã kple dziku me la hem vɛ. Esia Ƒe metsonuwo koe anye megbeŋkɔyɔyɔ na\namewo, nyatsɔtsɔ ɖe ame ŋu, kple nu vɔ̃ɖi susu ɖe ame nɔewo ŋuti. 5 Nyahela siawo,\nesiwo Ƒe susuwo nu vɔ̃ bla goŋgoŋ la, menya ale si woagblɔ nyateƑe lae o. Le woawo\ngbɔ la, Agbenya la gbɔgblɔ nye gakpɔmɔnu ko. Eya ta mite ɖa xaa tso wo gbɔ.\n6 Ke mawuvɔvɔ̃ kple ŋudzedzekpɔkpɔ nye viɖe gã, 7 elabena míetsɔ naneke\nva xexe sia me o eye edze Ƒãa be míatsɔ naneke hã adzoe o. 8 Ke ne nuɖuɖu kple\nnudodowo le mía si la, mina woadze mia ŋu. 9 Ame siwo dina be yewoazu\nhotsuitɔwo la, gena ɖe tetekpɔ kple mɔtetre kpakple movidzɔdzɔ kple didi vɔ̃wo me,\nesiwo kplɔa amewo yina ɖe gbegblẽ kple tsɔtsrɔ̃ me. 10 Nu tovo wɔwɔwo katã Ƒe\ndzɔtsoƑee nye galɔlɔ̃, ame siwo tsi dzi ɖe gakpɔkpɔ ŋu la, trana tso xɔse la gbɔ eye\nwotsɔa veve geɖe ŋɔa wo ɖokuiwoe flofloflo.\nPaulo Ƒe ɖoɖo tɔxɛwo na Timoteo\n11 Ke wò, Mawu Ƒe ame, si le nu siawo katã nu eye nati dzɔdzɔenyenye, mawuvɔvɔ̃,\nxɔse, lɔlɔ̃, tenɔnɔ kple bɔbɔenyenye yome. 12 ʋli xɔse Ƒe ʋiʋli nyui la, lé agbe mavɔ\nsi woyɔ wò na esi nèʋu emeʋuʋu nyui le ɖasefo geɖewo Ƒe ŋkume la me ɖe asi sesῖe.\n13 Mele didim tso asiwò le Mawu si na agbe amewo katã kple Kristo Yesu si\nɖi ɖase dzideƑotɔe le Pontio Pilato gbɔ la Ƒe ŋku me be, 14 nàwɔ nu siwo katã\nwògblɔ na wò be nàwɔ la, ale be tso fifia dzi va se ɖe esime míaƑe AƑetɔ Yesu Kristo\nnatrɔ ava la, ame aɖeke makpɔ kpɔtsotso le ŋutiwò o. 15 Elabena ne ɣeyiɣia ɖo la,\nMawu yayratɔ, fiawo dzi Fia, aƑetɔwo dzi AƑetɔ, si koe nye Mawu ŋusẽkatãtɔ la, aɖe\nKristo afia tso dziƑo. 16 Mawu sia ɖeka hɔ̃ koe mate ŋu aku o, keklẽ gã dziŋɔ aɖe Ƒo\nxlãe ale gbegbe be amegbetɔ aɖeke mate ŋu ate ɖe eŋuti o. Amegbetɔ aɖeke mekpɔe\nkpɔ o eye makpɔe akpɔ hã o. Eya tɔ nanye bubu kple ŋusẽ kpakple dziɖuɖu tso mavɔ\nme yi ɖe mavɔ me. Amen.\n17 Gblɔ na kesinɔtɔwo katã be womegada wo ɖokuiwo eye woaɖo ŋu ɖe\nwoƑe ga si nu ava yi kpuie la ŋuti o, ke boŋ woƑe dada kple ŋuɖoɖo nanɔ Mawu\ngbagbe si naa nu siwo katã míehiã na míaƑe dzidzɔkpɔkpɔ la mí fũu ɖeɖe ko ŋu. 18\nGblɔ na wo be woawɔ woƑe ga ŋutidɔ le dɔ nyui wɔwɔ me. Ele be woazu kesinɔtɔwo\nle dɔ nyui wɔwɔ me eye woana nu hiãtɔwo faa kple dzidzɔ eye woanɔ klalo ɣesiaɣi\nbe woama nu sia nu si Mawu tsɔ na wo la kple ame bubuwo. 19 To esia wɔwɔ me\nla, woanɔ kesinɔnu vavãwo Ƒom Ƒu ɖe dziƑo na wo ɖokuiwo. Eya koe nye agbe mavɔ\nƑe nu si wodzrana ɖo eye megblẽna o! Ekema woanɔ kristotɔ Ƒe agbe si ɖea vi la, le\nanyigba dzi afi sia hã.\n20 O, Timoteo, mègado kpo nu siwo Mawu tsɔ de asiwò la wɔwɔ o. Mègahe\nnya manyatanu kple ame siwo dana be yewonya nu evɔ womenyae o la o. 21 Ame\nsiawo bu nu vevitɔ kekeake le agbe me: Womenya Mawu o.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['2 Timothée', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ EVELIA SI WÒŊLɔ NA TIMOTEO\nKpɔkplɔyiɖeme\nPaulo ƒe agbalẽ evelia na Timoteo le abe eƒe nya mamlɛtɔwo na\neƒe nusrɔ̃la kple hadɔwɔla lɔlɔ̃a, Timoteo ene. Wolé Paulo de\ngaxɔ me ame geɖewo, kristotɔ aɖewo gɔ̃ hã, va tsi tsitre ɖe eƒe\nnufiafia ŋu. Ale Paulo ŋlɔ agbalẽ sia hedo ŋusẽ Timoteo be\nwòaɖe gbeƒã nyateƒenyanyui la dzideƒotɔe, ne nya sesẽwo\nkpekee eye yometitiwo va edzi gɔ̃ hã. Paulo ɖi ɖase le ale si\neya ŋutɔ ʋli, lé xɔse la me ɖe asi sesῖe, wɔ aʋa la va se ɖe\nnuwuwu eye wòle mɔ kpɔm na agbefiakuku la ŋuti.\nEmenyawo 1. Gbedoname, 1:1-2\n2. Ŋusẽdodo hena tenɔnɔ, 1:3 – 2:26\n3. Nu si wòle be Timoteo nawɔ le ɣeyiɣi sesẽwo me, 3:1-17\n4. Gbedeasi mamlɛtɔ na Timoteo, 4:1-8\n5. Nya mamlɛwo, gbedonamewo kple yayranyawo, 4:9-12\n1 Agbalẽ sia tso nye Paulo, Yesu Kristo ƒe apostolo ame si Mawu ɖo ɖa be\nwòaɖe gbeƒã agbe mavɔ si ŋugbe wòdo to Yesu Kristo dzixɔse me na amewo katã la\ngbɔ 2 na Timoteo, vinye lɔlɔ̃a. Mawu, Fofo la, kple Yesu Kristo, míaƒe Aƒetɔ nana\neƒe amenuveve, nublanuikpɔkpɔ kple ŋutifafa wò.\nPaulo de dzi ƒo na Timoteo be wòanye nuteƒewɔla\n3 Timoteo, medaa akpa na Mawu ɖe tawò. Medoa gbe ɖa ɖe tawò gbe sia gbe.\nMeɖea kuku na Mawu zi geɖe le zãwo me be wòakɔ yayra geɖewo ɖe dziwò. Eyae\nnye fofonyewo ƒe Mawu kple nye Mawu eye nye taɖodzinu le agbe sia me koe nye\nmadze eŋu.\n4 Mele didim vevie be magakpɔ wò. Dzi adzɔm ŋutɔ elabena meɖoa ŋku ale\nsi nèfa avi vevie esime míenɔ kaklãm ɖa tso mía nɔewo gbɔ la dzi.\n5 Menya ale si nèɖoa ŋu ɖe Aƒetɔ la ŋu abe dawò Enuike kple mamawò\nLoide ke ene. Meka ɖe edzi be ègale ŋu ɖom ɖe Aƒetɔ la ŋu kokoko abe tsã ene.\n6 Le esia ta mele ŋku ɖom edzi na wò be nade dzo Mawu ƒe nunana si ge ɖe\nme wò to nye asidada ɖe dziwò me la me, 7 elabena Mawu mena vɔvɔ̃ gbɔgbɔ mi o,\nke boŋ ŋusẽ kple lɔlɔ̃ kpakple ɖokuidziɖuɖu ƒe gbɔgbɔe wòna mi. 8 Ne àde dzo ŋusẽ\nsi le mewò me la, màvɔ̃ ɣeaɖekeɣi na gbeƒãɖeɖe Aƒetɔ la na ame bubuwo, alo ana\nwoanya be xɔ̃wò menye, togbɔ be mele gaxɔ me le afii le Kristo ta hã o. Anɔ klalo\nbe yeakpe fu kplim le Aƒetɔ la ta, elabena Aƒetɔ la ana ŋusẽ wò le fukpekpe me.\n9 Eyae ɖe mi eye wotia mi na eƒe dɔ kɔkɔe la wɔwɔ, menye be míedze nɛ ta\no, ke boŋ elabena eyae nye eƒe ɖoɖo xoxoxo hafi wòwɔ xexeame be yeaɖe yeƒe lɔlɔ̃\nkple amenuveve afia mí to Kristo dzi. 10 Ke azɔ la, ena nu siawo katã me kɔ na mi\nto mía ɖela Yesu Kristo ƒe vava me. Yesu Kristo ɖu ku ƒe ŋusẽ dzi eye wòfia agbe\nmavɔ la ƒe mɔ mí to edzi xɔxɔse me. 11 Eye wòtiam be manye nyanyui sia ƒe\ngbeƒãɖela, apostolo kple nufiala.\n12 Eya tae mele fu kpem le afi sia le gaxɔ me ɖo. Nu sia menye ŋukpe nam\nkura o, elabena menya ame si ŋu meɖo ŋu ɖo eye meka ɖe edzi be ate ŋu adzɔ nu\nsiwo katã metsɔ de asi nɛ la ŋu dedie va se ɖe gbe si gbe wòagava.\n13 Lé nyateƒe si mefia wò la me ɖe asi sesῖe vevitɔ esi ku ɖe xɔse kple lɔlɔ̃ si\nYesu tsɔ na wò la ŋu. 14 Lé be na ŋutete si Mawu na nexɔ to Gbɔgbɔ Kɔkɔe si le\nagbe le mewò dzi la nyuie.\n15 Abe ale si nènya ene la, kristotɔ siwo katã tso Asia va afi sia la, gblẽm ɖi.\nFigelo kple Hermogene gɔ̃ ha gblẽm ɖi. 16 Aƒetɔ la nayra Onisifero kple eƒe aƒe\nblibo la elabena ekpɔam ɖa eye wòdea dzi ƒo nam enuenu. Eƒe kpɔkpɔɖa gbɔa agbem\nabe ya fafɛ nyui ene eye nye gaxɔmenɔnɔ menye ŋukpe nɛ o. 17 Le nyateƒe me la,\nesi wòva Roma la, edim vevie le afi sia afi eye wòke ɖe nunye mlɔeba. 18 Aƒetɔ la\nnana yayra tɔxɛe le Kristo ƒe vavagbe la dzi. Wò ŋutɔ ènya ale si wòkpe ɖe ŋunye le\nEfeso le nyuie wu ale si mate ŋu agblɔe ne wò.\nSẽ ŋu abe Kristo Yesu ƒe asrafo ene\n2 Ke wò, vinye Timoteo, sẽ ŋu le amenuveve si le Kristo Yesu me la me, 2\nelabena ele na wò be nàfia nu siwo mi kple ame bubuwo miese tso gbɔnye la ame\nbubuwo. Mifia nyateƒe xɔasi siawo ame nuteƒewɔlawo eye woawo hã woafia ame\nbubuawo. 3 Tsɔ wò fukpekpewo kpoo abe Yesu Kristo ƒe asrafo vavã ene, abe ale si\nmewɔna ene, 4 eye abe Kristo ƒe asrafo ene la, megatsɔ ɖokuiwò nyrɔ ɖe\nxexemenuwo me o, ne menye nenema o la, màte ŋu adze ame si xɔ wò ɖe eƒe aʋakɔ\nme la ŋu o. 5 Lé Aƒetɔ la ƒe sewo me ɖe asi le eƒe dɔwɔwɔ me abe ale si duɖimekala\nléa seawo me ɖe asi eye wòɖua dzi loo alo wòɖea asi le seawo ŋu eye meɖua dzi o\nene. 6 Ku kutri vevie abe agbledela si xɔa fetu nyui ne exa nuku geɖewo ene. 7 Bu\nkpɔɖeŋu etɔ̃ siawo ŋu kpɔ. Aƒetɔ la nakpe ɖe ŋuwò be nàse ale si kpɔɖeŋu siawo ku\nɖe ŋuwòe la gɔme.\n8 ɖo ŋku Yesu Kristo, ame si wofɔ tso ku me eye wòdzɔ tso David ƒe ƒome\nme la dzi. Esiae nye nye nyanyui la, 9 si ta mele fu kpem ɖo eye wodem game gɔ̃ hã\nabe hlɔ̃dola ene. Gake womede ga Mawu ƒe nya ya o. 10 Eya ta mekpe fu sia fu ɖe\name tiatiawo ta be woawo hã woakpɔ ɖeɖe si le Kristo Yesu me kpe ɖe ŋutikɔkɔe\nmavɔ ŋu.\n11 Esia nye nyateƒenya be,\n“Ne míeku kpakplii la,\nMíanɔ agbe hã kpakplii,\n12 Ne miekpe fu kplii la,\nMiaɖu dzi hã kpakplii\nNe miegbe nu le egbɔ la,\nEya hã agbe nu le mia gbɔ.\n13 Ne mienye nuteƒemawɔlawo hã la,\nEya anɔ anyi nuteƒewɔla\nElabena mate ŋu agbe nu le eɖokui gbɔ o.”\nDɔwɔla si ŋu Mawu kpɔ ŋudzedze nyui le\n14 ɖo ŋku nya xɔasi siawo dzi na wò amewo eye nagbe na wo le Aƒetɔ la ƒe ŋkɔ me\nbe, womagahe nya tso nu siwo mele vevie o la ŋu o. Nyahehe siawo tɔgbi tɔtɔa\name,. Viɖe aɖeke menɔa wo ŋu o eye wowɔa nu vevi ame gɔ̃ hã. 15 Wɔ dɔ sesῖe ale\nbe Mawu nate ŋu agblɔ na wò be, “Dɔ nyui wɔla, woe le dɔ nyui wɔwɔ dzi.” Nye\ndɔwɔla nyui, ame si ŋu makpe ne Mawu do wò dɔwɔwɔ kpɔ o. Nya nu si eƒe nya la\ngblɔ kple nu si wofia. 16 Megade nu nyahehe dzodzro siwo naa amewo wɔa nu vɔ̃ to\ndɔmedzoedodo ɖe wo nɔewo ŋu la me o. 17 Elabena to esia wɔwɔ me la, ame aɖewo\ngblɔa nya aɖewo siwo gblẽa nu ɣeyiɣi didi aɖe. Himenaio kple Fileto nye ame siawo\ntɔgbi le ale si wolɔ̃a nyahehe dzodzrowo la ta. 18 Woɖe asi le nyateƒe la ŋu eye\nwokaa aʋatso ɖea gbeƒã be ame kukuwo ƒe tsitretsitsi la va eme xoxo, eye wona ame\nsiwo xɔ wo dzi se la ƒe xɔse gbɔdzɔ.\n19 Ke hã la, Mawu ƒe gɔmeɖokpe sesẽ la, le te eye wotre enu kple nya siawo\nbe “Aƒetɔ la nyaa ame siwo nye etɔ vavãwo”, eye, “Ame sia ame si ʋua Aƒetɔ la ƒe\nŋkɔ me la nate ɖa tso ŋutasesẽ gbɔ.”\n20 Menye sikanuwo kple klosalonuwo ɖeɖe koe nɔa aƒe gã me o, ke boŋ\natinuwo kple anyinuwo hã nɔa anyi, ɖewo na bubumewo xɔxɔ eye ɖewo hã na gbe\nsia gbe ƒe ŋudɔwɔwɔ. 21 Ne ame aɖe kɔ eɖokui ŋuti tso nu vɔ̃ mawo me la, eya\nŋudɔe woawɔ abe nu si ŋu bubu le nu si le kɔkɔe, si nye ŋudɔwɔnu na Aƒetɔ la eye\nwòle klalo hena dɔ nyui sia dɔ nyui wɔwɔ ene.\n22 Si le nu sia nu si naa nu vɔ̃ ƒe susu si ɖea fu na ɖekakpuiwo enuenu eye\nwògena ɖe mewo la nu, ke nalé fɔ ɖe nu sia nu si nyɔa didi le mewò be nàwɔ nu\nnyui la ŋu. Xɔse kple lɔlɔ̃ nanɔ mewò eye nana hadede kple ame siwo lɔ̃a Aƒetɔ la\neye woƒe dzime kɔ la, nado dzidzɔ na wò.\n23 Megale egblɔ na wò be megade nu nyahehe dzodzro siwo tɔtɔa ame eye\nwodoa dɔmedzoe na ame la me o. 24 Mele be Mawu ƒe amewo nanye dzrewɔlawo o,\nke boŋ ele be woanye nufiala siwo faa tu eye wogbɔa dzi ɖi na vodalawo. 25 Bɔbɔ\nɖokuiwò ne èle nu fiam ame siwo tɔtɔ le nyateƒe la ŋu. Elabena ne etsɔ ɖokuibɔbɔ\nkple gbe blewu ƒo nu na wo la, mɔkpɔkpɔ geɖe li bena, to Mawu ƒe amenuveve me\nla, woaɖe asi le woƒe susu tatrawo ŋu eye woaxɔ nyateƒe la dzi ase. 26 Ekema\nwoadze si nyateƒe la eye woasi le Satana ƒe mɔ̃ siwo wotrena be yeana woazu\nkluviwo na nu vɔ̃ ɣesiaɣi si yelɔ̃ la nu, ale woate ŋu adze Mawu ƒe lɔlɔ̃nu dzi wɔwɔ\ngɔme.\nMawu mavɔmavɔ̃ le ŋkeke mamlɛawo me\n3 Wò ŋku nenɔ esia dzi be, ɣeyiɣi vɔ̃wo lava le ŋkeke mamlɛawo me. 2\nAmewo anye ɖokuilɔ̃lawo, galɔ̃lawo, adegbe ƒuƒlu ƒolawo, dadalawo, amedzulawo,\name siwo meɖoa to wo dzilawo o, akpemadalawo, ame makɔmakɔwo, 3\namemalɔ̃lawo, ame siwo metsɔa nu vɔ̃ kena o, ameŋugblẽlawo, ɖokuidzimaɖulawo,\nŋutasẽlawo, ame siwo léa fu nu nyui 4 amegɔmezɔlawo, dzimagbɔɖitɔwo,\nɖokuiŋudzelawo, ame siwo lɔ̃a xexemedzidzɔ wu Mawu, 5 ame siwo si gotagome ƒe\nmawuvɔvɔ̃ le evɔ wogbe nu le Mawu ƒe ŋusẽ gbɔ. Te ɖokuiwò ɖa xaa tso ame siawo\ngbɔ. Woawoe nye ame siwo yia ame bubuwo ƒe aƒewo me le adza me eye wowɔa\nxɔlɔ̃ kple nyɔnu abunɛtɔ siwo me nu vɔ̃ xɔ aƒe ɖo la eye wofiaa woƒe xɔse yeye la\nwo. 7 Nyɔnu siawo tɔgbi dzea nufiala yeyewo yome ɣesiaɣi, ke womesea nyateƒe la\ngɔme ɣeaɖekeɣi o. 8 Nufiala siawo tsia tsitre ɖe nyateƒe la ŋu abe ale si Yane kple\nYambre tsi tsitre ɖe Mose ŋu ene. Susu ƒoɖi totro kpaɖikpaɖiwo le wo me eye wotsi\ntre ɖe Kristo dzixɔse la ŋu.\n9 Ke womanɔ edzi alea tegbee o. Gbe ɖeka la, amewo katã ava nya woƒe\namebeble abe ale si amewo va nya Yane kple Yambre ƒe nu vɔ̃ ene.\nPaulo ka atam na Timoteo\n10 Ke, ènya tso ŋkuléle ɖe ŋunye me be nyemenye ame siawo tɔgbi o. Ènya nu si\ndzi mexɔ se, ale si menɔa agbee kple nu si dim mele. Ènya nye Kristo dzixɔse kple\nnye fukpekpewo. Ènya nu tso ale si melɔ̃ wò kple nye dzidodo ŋu. 11 Ènya fukpekpe\ngeɖe siwo va dzinye le gbeƒãɖeɖe nyanyui la ta. Ènya nu siwo katã wowɔm esi meyi\nAntioxia, Ikonio kple Listra hã, ke Aƒetɔ la ɖem tso wo me. 12 Ẽ, ame siwo ɖo be\nyewoadze Kristo Yesu ŋu to agbenɔnɔ le mawuvɔvɔ̃ me la, akpe fu le ame siwo lé\nfui la ƒe asi me. 13 Le nyateƒe me la, ame vɔ̃ɖiwo kple aʋatsonufialawo ƒe vɔɖivɔ̃ɖi\nanɔ sesẽm ɖe edzi wu, eye woanɔ ame geɖewo blem abe ale si Satana ble woawo\nŋutɔ hã ene. 14 Ke ele na wò be nalé nu siwo wofia wò la dzixɔse me ɖe asi. Ènya\nbe nu siawo nye nyateƒe elabena ènya be yeate ŋu axɔ mi ame siwo fia nu siawo wò\nla dzi ase. 15 Ènya ale si, esi nenye ɖevi sue la, wofia Ŋɔŋlɔ Kɔkɔe la wò, nu siawo\nna nedze nunya be naxɔ Mawu ƒe amenuveve to Kristo Yesu dzixɔse me. 16 Mawu\ntsɔ eƒe nya la na mí to eƒe Gbɔgbɔ si wɔ dɔ le amewo me la dzi. Eya ta Biblia nyo\nhena nufiafia tso nu siwo nye nyateƒe la ŋu kple ale si wòana míadze si nu siwo nye\nnu vɔ̃ le míaƒe agbenɔnɔ me. Edaa mí ɖe mɔ dzɔdzɔe dzi eye wokpena ɖe mía ŋu be\nmíawɔ nu si nyo eye wòdze. 17 Eyae nye Mawu ƒe mɔ si dzraa mí ɖo nyuie le go sia\ngo me hena nyuiwɔwɔ na ame sia ame.\n4 Eya ta mele gbe tem ɖe edzi na wò le Mawu kple Kristo Yesu, ame si adrɔ̃\nʋɔnu ame gbagbewo kple ame kukuwo gbe ɖeka ne eva do be yeaɖo yeƒe fiaɖuƒe la\ngɔme anyi la, ŋkume be, 2 nàɖe gbeƒã Mawu ƒe nya la kple vevidodo ɣeawokatãɣi,\nɣesiaɣi si nàkpɔ mɔnu ko, vovo li o, vovo meli o. Fia mɔ nyuitɔwo eye naka mo na\nwò amewo ne ehiã. Do ŋusẽ wo be woawɔ nu si dze eye natsɔ Mawu ƒe nya anyi wo\nkple dzigbɔɖi ɣesiaɣi.\n3 Elabena ɣeyiɣi aɖe gbɔna esime amewo magaɖo to nyateƒe la o, ke boŋ\nwoanɔ tsatsam anɔ nufiala siwo agblɔ nya siwo woawo ŋutɔ adi be yewoase la dim.\n4 Womaɖo to nu si Biblia le fifiam o, ke boŋ woadze woawo ŋutɔ ƒe susu tatrawo\nyome dzidzɔtɔe.\n5 Nɔ te sesῖe eye mègavɔ̃ fukpekpe le Aƒetɔ la ta o. Kplɔ ame bubuwo vɛ na\nKristo. Mègagbe nu sia nu si wòle na wò be nawɔ la wɔwɔ o.\n6 Elabena nye la, wole trɔyem ƒo ɖi xoxo abe nunovɔsa ene eye nye ɣeyiɣi de\nna dzodzo. 7 Meʋlῖ ʋiʋlῖ nyui la, mewu duɖimekeke la nu eye melé xɔse la me ɖe\nasi. 8 Ke azɔ la, wodzra dzɔdzɔenyenye ƒe fiakuku ɖo ɖi nam esi Aƒetɔ, ʋɔnudrɔ̃la\ndzɔdzɔe la, anam le ŋkeke ma dzi, eye menye nye ɖeka koe wòanɛ o, ke boŋ ame\nsiwo katã le mɔ kpɔm vevie na eƒe vava.\nPaulo ƒe dɔdeasi mamlɛtɔwo na Timoteo\n9 Do vevi be nàva gbɔnye kaba, 10 elabena ɖema gblẽm ɖi hedzo yi Tesalonika\nelabena elɔ̃ xexe sia me. Kresken hã dzo yi Galatia. Nenema ke Tito hã dzo yi\nDalmatia. 11 Luka koe li kplim. Di Marko eye nàkplɔe ɖe asi vɛ elabena ekpena ɖe\nŋunye le nye dɔwɔwɔ me. 12 Medɔ Tikiko hã ɖe Efeso 13 Ne ègbɔna la, tsɔ\nawuʋlaya si megblẽ ɖe Karpo gbɔ le Troa vɛ nam. Nenema kee nye agbalẽawo hã,\nvevietɔ lãgbalẽtɔwo.\n14 Aleksandro, akɔblinutula la wɔ nu vevi geɖem. Aƒetɔ la ahe to nɛ 15 ke\nkpɔ nyuie le eŋu elabena etsi tsitre ɖe nu sia nu si míegblɔ la ŋu.\n16 Zi gbãtɔ si wohem yi ʋɔnudrɔ̃la ŋkume la, ame aɖeke menɔ afi sia akpe ɖe\nŋunye o, ame sia ame si dzo. Mele mɔ kpɔm be womabu fɔ wo ɖe nu sia ta o. 17 Ke\nAƒetɔ la nɔ ŋunye eye wòna mɔkpɔkpɔm be magblɔ mawunya dzideƒotɔe na xexeame\nkatã nase. Ekpe ɖe ŋunye hã be wometsɔm na dzatawo o. 18 Ẽ, Aƒetɔ la aɖem\nɣesiaɣi tso vɔ̃wo katã me eye woakplɔm ayi eƒe dziƒofiaɖuƒe la me. Ŋutikɔkɔe woana\nMawu tso mavɔ me yi mavɔ me. Amen.\nGbedonamewo kple kaklãnyawo\n19 Do gbe na Priskila kple Akwila kpakple ame siwo le Onisiforo ƒe aƒeme la nam.\n20 Erasto le Kɔrinto eye megblẽ Trofimo, ame si dze dɔ la, ɖe Mileto.\n21 Dze agbagba nava ɖo afi sia hafi vuvɔŋɔli naɖo. Eubulo, Pude, Lino,\nKlaudia kple ame bubuawo katã do gbe na wò. 22 Aƒetɔ la nanɔ anyi kple wò\ngbɔgbɔ. Mawu ƒe amenuveve nanɔ anyi kpli mi katã.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Tite', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ SI WÒŊLɔ NA TITO\nKpɔkplɔyiɖeme:\nTito nye ɖekakpui aɖe si va zu kpeɖeŋutɔ na Paulo. Le Tito ƒe\nŋutete, kutrikuku kple mawuvɔvɔ̃ ta la, Paulo tsɔe ɖo hame si\nnɔ Kreta la nu. Agbe vlo nɔnɔ xɔ aƒe ɖe Kretatɔwo me ale\ngbegbe be kristotɔ nyui nyenye va zu nu sesẽ na kristotɔ\ngeɖewo eya ta Paulo ŋlɔ agbalẽ sia na hamea dzikpɔla, Tito,\neye wòfia asi ame siwo tɔgbi Tito atia be woakpe ɖe eŋu le\nhamea dzikpɔkpɔ me la nɛ. Egaƒo nu le ale si kristotɔwo nanɔ\nagbe le tomefafa, nɔvilɔlɔ̃ kple ɖekawɔwɔ me la hã ŋu.\nEmenyawo: 1. Gbedoname, 1:1 4\n2. Hamedzikpɔlawo tiatia, 1:5-9\n3. Sidzedze aʋatsonufialawo, 1:10-16\n4. Nu vavãtɔwo fiafia, 2:1-15\n5. Ale si wòle be Tito kple xɔsetɔ bubuawo nazɔe, 3:1-11\n6. Taƒonyawo kple yayranyawo, 3:12-15\n1 Paulo, Mawu ƒe dɔla kple Yesu Kristo ƒe apostolo na Mawu ƒe ame tiatiawo\nƒe xɔse kple sidzedze nyateƒe si kplɔa ame yia mawusosroɖa gbɔe, 2 xɔse kple\nsidzedze si ku ɖe mɔkpɔkpɔ na agbe mavɔ la ŋu, nu si Mawu ame si medea alakpa o\nla do eƒe ŋugbe, hafi ɣeyiɣi mavɔwo dze egɔme, 3 eye woɖe eƒe nya la ɖe go fia le\neya ŋutɔ ƒe azãgbe la dzi to nyanyui la gbɔgblɔ si wòtso de asi nam le Mawu, mía\nɖela la, ƒe gbeɖeɖe nu.\n4 Mele agbalẽ sia ŋlɔm na Tito, vinye vavãtɔ le xɔse ɖeka si le mia si la nu.\nAmenuveve kple ŋutifafa si tso Mawu Fofo la kple Kristo Yesu mía ɖela gbɔ la\nnanɔ kpli wò.\nTito ƒe dɔdeasi le Krete\n5 Nu si ta megblẽ wò ɖe Kreta lae nye nàɖɔ nu siwo susɔ la ɖo eye nàɖo\nhamemegãwo le du ɖe sia ɖe me abe ale si meɖoe na wòe ene. 6 Ele na hamemegã\nbe wòanye mokakamanɔŋutɔ, nyɔnu ɖeka ko srɔ̃, ŋutsu si ƒe viwo lé xɔse la me ɖe\nasi eye nya mele wo ŋu be wonye aglãdzelawo kple tomaɖolawo o. 7 Esi wònye be\nwotsɔ Mawu ƒe dɔ de asi na hamemegã ta la, ele nɛ be wòanye mokakamanɔŋutɔ,\nManye dadala alo ame si doa dziku kabakaba o, manye aha tsu nola o, manye ame si\nwɔa nu gbodogbodo alo tia viɖe ƒoɖi yome o. 8 Ke boŋ wòanye amedzrowɔla, ame\nsi lɔ̃a nu nyui, ɖokuidziɖula, nu dzɔdzɔe wɔla, ame si le kɔkɔe eye wòwɔa nu ɖe\nɖoɖo nu. 9 Ele nɛ be wòalé nyateƒenya la me ɖe asi sesῖe abe ale si wofiae ene ale be\neya hã natsɔ nu dzɔdzɔe fiafia ade dzi ƒo na ame bubuwo eye wòatsi ɖeklemiɖelawo\nƒe nya nu.\n10 Elabena aglãdzela geɖewo le afi ma, nya dzodzro gblɔlawo kple\nameblelawo, vevietɔ ame siwo tso aʋatsotso ƒe kɔmama me. 11 Ele be woatsi woƒe\nnuwɔnawo nu elabena wole aƒekɔ blibowo dome gblẽm to nu siwo mele be woafia o\nla fiafia me eye wowɔa esia ɖe viɖe ƒoɖi ta. 12 Woawo ŋutɔ ƒe nyagblɔɖilawo\ndometɔ ɖeka gblɔ gɔ̃ hã be, “Kretatɔwo nye alakpadalawo ɖaa wonye lã vɔ̃ɖiwo kple\nnu tsu ɖula kuviatɔwo” 13 ɖaseɖiɖi sia le eteƒe eya ta ka mo na wo vevie ale be\nwoade blibo le xɔse la me, 14 eye womaɖo to Yudatɔwo ƒe gliwo alo aɖo to ame\nsiwo gbe nu le nyateƒe la gbɔ ƒe sededewo o. 15 Ame siwo dza la, nu sia nu le\ndzadzɛ na wo, ke ame siwo me gbegblẽ le eye womexɔ se o la, naneke mele dzadzɛ\nle wo gbɔ o. Le nyateƒe me la, woƒe susu kple dzitsinya katã me do viviti. 16\nWogblɔna be yewonya Mawu gake wogbea nu le egbɔ to woƒe nuwɔnawo me.\nWonye ŋunyɔnuwo kple tomaɖolawo eye womedze na nu nyui aɖeke wɔwɔ o.\nNu siwo wòle be woafia hatsotso vovovoawo\n2 Ele na wò be nàfia nu si nye nufiafia si de blibo. 2 Fia ame tsitsiwo be woafa\ntu woanye ame siwo dze na bubu, ɖokuidziɖulawo, ame siwo ƒe xɔse de blibo le lɔlɔ̃\nkple tenɔnɔ me. 3 Nenema ke fia nyɔnu tsitsiawo be woafa tu eye woabu ame le\nwoƒe nuwɔna ɖe sia ɖe me. Womanye ame siwo nɔa tsatsam nɔa nya vlowo gblɔm\ntso amewo ŋu o, eye womanye aha tsu nolawo hã o. 4 Ele be nyɔnu tsitsi siawo nafia\nɖetugbiwo ale si woafa tui eye woalɔ̃ wo srɔ̃wo kple wo viwo. 5 Fia wo be woanye\nɖokuidziɖulawo, ame dzadzɛwo, aƒemedɔwɔlawo, dɔmenyotɔwo kple ame siwo\nbɔbɔa wo ɖokui na woawo ŋutɔ srɔ̃wo be ame aɖeke magagblɔ nya tovo ɖe Mawu ƒe\nnya la ŋu o.\n6 Nenema ke, do ŋusẽ ɖekakpuiwo be woanye ɖokuidziɖulawo. 7 Tsɔ\nɖokuiwò ɖo kpɔɖeŋui na wo le nu sia nu me to nu si nyo la wɔwɔ me. ɖe\nnuteƒewɔwɔ kple moveviɖoɖo fia le wò nufiafia me. 8 hekpe ɖe esiawo ŋu la, wò\nnuƒoƒo neto mɔ ɖeka be womakpɔ kpɔtsɔtsɔ le eŋu o ale be ŋu nakpe ame siwo tsia\ntre ɖe ŋuwò, elabena nya vɔ̃ aɖeke mele wo si woagblɔ tso mía ŋu o.\n9 Fia kluviwo be woaɖo to woƒe aƒetɔwo le nu sia nu me, woadze agbagba\nawɔ nu adze wo ŋu eye womegaɖe nya nu na woƒe aƒetɔwo o. 10 Fia wo hã be\nwomagafi woƒe aƒetɔwo o ke boŋ woaɖee afia be woate ŋu aka ɖe wo dzi blibo\nɣesiaɣi ale be le mɔ ɖe sia ɖe nu la, woawɔ nufiafia tso Mawu, míaƒe ɖela, ŋu\nwòadze ame ŋu.\n11 Elabena Mawu ƒe amenuveve si hea ɖeɖe vanɛ la, do na amewo katã. 12\nEfia mí be míagblɔ “Ao” na mawumavɔmavɔ̃ kple xexemenudzodzrowo eye míanɔ\nagbe le ɖokuidziɖuɖu, dzɔdzɔenyenye kple mawuvɔvɔ̃ me, le fifi xexeame, 13 esi\nmíele lalam na yayraŋkeke si míele mɔ kpɔm na, yayraŋkeke si dzi woaɖe míaƒe\nMawu gã kple ɖela Yesu Kristo ƒe ŋutikɔkɔe afia le. 14 Ame si tsɔ eɖokui na ɖe mía\nta be yeaɖe mí tso vɔ̃ɖinyenye katã me be wòakɔ mía ŋuti na eɖokui, ame siwo nye\neya ŋutɔ tɔ, eye wole klalo be woawɔ nu si nyo.\nAle si wòle be kristotɔ nanɔ agbee\n3 ɖo ŋku edzi na wò amewo be ele be woabu dziɖuɖua kple eƒe dɔnunɔlawo,\nele be woaɖo to wo eye woanɔ klalo na dɔ nyui sia dɔ nyui wɔwɔ ɣesiaɣi. 2 Mele\nbe woagblɔ nya vɔ̃ ɖe ame aɖeke ŋu loo alo awɔ dzre o, ke boŋ ele be woanye ame\nfafawo eye woabu ame sia ame.\n3 Míawo hã míenye abunɛtɔwo kpɔ eye míegbe toɖoɖo. Ame bubuwo ble mí\neye míezu kluviwo na dzodzro vɔ̃wo kple fieŋufieŋu vɔ̃ɖiwo. Havimalɔmalɔ̃ kple\nŋuʋaʋã xɔ mía me keŋ. Míelé fu amewo eye woawo hã lé fu mí.\n4 Ke esi ɣeyiɣia de be Mawu, mía ɖela ƒe amenuveve kple lɔlɔ̃ nado la, 5 eɖe\nmí, menye esi míedze be woaɖe mí ta o, ke boŋ le eƒe amenuveve kple\nnublanuikpɔkpɔ sɔgbɔ la ta. Ewɔ esia to ale si wòklɔ míaƒe nu vɔ̃wo ɖa kple ale si\nwòde Gbɔgbɔ Kɔkɔe la ƒe dzidzɔ yeye mía me la me. 6 Ekɔ eƒe Gbɔgbɔ Kɔkɔe la ɖe\nmía dzi eye wona wosɔ gbɔ le mía me. Ewɔ esiawo katã le nu si Yesu Kristo, mía\nɖela wɔ la ta, 7 ale be woate ŋu atso afia na mí le Mawu ƒe ŋkume, le eƒe dɔmenyo\ngbago la ta. Azɔ la, míate ŋu akpɔ gome le agbe mavɔ si wonaa mí la ƒe kesinɔnu la\nme. Míele mɔ kpɔm vevie na exɔxɔ. 8 Esia nye nyateƒenya si wogblɔ eye medi be\nnàte gbe ɖe nu siawo dzi ale be ame siwo tsɔ woƒe xɔse de Mawu me la nakpɔ nyuie\nbe wotsɔ wo ɖokuiwo de nu nyui wɔwɔ me blibo, nu siawo nyo ŋutɔ eye wohea viɖe\ngeɖe vanɛ na ame sia ame.\n9 Mègade nu nyahehe siwo ku ɖe biabia siwo ŋu ŋuɖoɖo tututu aɖeke mele o\nkple mawunya ƒe akpa siwo ŋu ɖeklemiɖeɖe geɖe le la me o. ɖe ɖokuiwò ɖa le\nnyahehe tso Yudatɔwo ƒe sewo dzi wɔwɔ ŋu me, elabena viɖe aɖeke mele nu sia\ntɔgbi ŋu o, nu gbegblẽ koe wòhena vanɛ. 10 Ne ame aɖe le mama hem va mia dome\nla, ele be miagbe nya nɛ zi gbãtɔ kple zi evelia. Le esia megbe la, migatsɔ ɖeke le\neƒe nya me o, 11 elabena ame ma tɔgbi medaa asixɔxɔ vavãtɔ ɖe nu nyui dzi o. Ele\nnu vɔ̃ wɔm eye eya ŋutɔ nya nenema.\nDzesidenya mamlɛawo\n12 Mele eɖom be maɖo Artema alo Tikiko ɖe wò. Dze agbagba, ne wo dometɔ ɖeka\nva ɖo la, nàdo gom le Nikopoli kaba abe ale si nate ŋui ene, elabena meɖo be manɔ\nafi ma le vuvɔŋɔlia me. 13 Wɔ nu sia nu si nàte ŋui la be nàkpe ɖe Zena, senyala la,\nkple Apolo ŋu le woƒe mɔzɔzɔ me. Kpɔ egbɔ be woana nu sia nu si woahiã la wo. 14\nFia míaƒe ameawo be woasrɔ̃ ale si woatsɔ wo ɖokuiwo ade nyuiwɔwɔ me ale be\nwoate ŋu akpɔ woƒe gbe sia gbe ƒe nuhiahiãwo eye womanɔ agbe maɖevi o.\n15 Ame siwo katã le gbɔnye la do gbe na mi nyuie. Do gbe na ame siwo lɔ̃a\nmí le xɔse la me. Amenuveve nanɔ kpli mi katã.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Philémon', '2 janvier 2016 admin Aucun commentaire Bible, chrétien, épître, ewe, Togo', 'PAULO ƑE AGBALẼ SI WÒŊLɔ NA FILEMON\nKpɔkplɔyiɖeme:\nFilemon nye bubume kple hotsuitɔ aɖe si to Paulo dzi va zu\nkristotɔ. Filemon ƒe kluvi aɖe si ŋkɔe nye Onesimo la si le\nFilemon gbɔ yi Roma. Edo go Paulo le gaxɔ me le Roma eye\nwòzu kristotɔ. Paulo ŋlɔ agbalẽ sia de Onesimo si be woatsɔe\nayi na Filemon ale be Filemon nagbugbɔ Onesimo axɔ abe eƒe\nkluvi ene, atsɔ eƒe nu vɔ̃ akee eye woadze sii be ye nɔvie\nwònye le Kristo me.\nEmenyawo 1. Gbedoname kple akpedada, 1-7\n2. Kukuɖeɖe ɖe Onesimo ta, 8-20\n3. Gbedoname kple yayranyawo, 21-25\n1 Agbalẽ sia tso Paulo, Kristo Yesu ƒe gatɔ, kple mía nɔviŋutsu Timoteo gbɔ,\nna Filemon, mía xɔlɔ̃ lɔlɔ̃tɔ kple hadɔwɔla 2 kple Apfia, mía nɔvinyɔnu, na Arkipo,\nmía nɔvi, Kristo ƒe asrafo kpakple hame si kpea ta le aƒewòme.\n3 Amenuveve kple ŋutifafa tso Mawu mía Fofo kple Aƒetɔ Yesu Kristo gbɔ la\nwoana mi.\nAkpedada kple gbedodoɖa\n4 Filemon lɔlɔ̃a, medaa akpe na Mawu ɣesiaɣi si mele gbe dom ɖa ɖe tawò 5\nelabena mese nu tso wò lɔlɔ̃ kple xɔse si le Aƒetɔ Yesu me kpakple amekɔkɔeawo\nkatã ŋu.\n6 Nye gbedodoɖae nye be nàtsɔ dzo ɖe wò xɔse la, mama ŋu, ale be nàse nu\nnyui ɖe sia ɖe si le mía si le Kristo me la gɔme blibo. 7 Wò lɔlɔ̃ na dzidzɔ kple\ndziɖeƒo gã aɖem elabena wò, nɔviŋutsu, tsɔ dzidzɔ de amekɔkɔeawo ƒe dziwo me.\nPaulo ɖe kuku ɖe Onisimo ta\n8 Eya ta, togbɔ be dzideƒo le asinye le Kristo me be mate ŋu azi dziwò be nàwɔ nu si\ndze be nàwɔ hã la, 9 medi boŋ be maɖe kuku na wò le lɔlɔ̃ ta. Eya ŋuti nye Paulo,\namegã xoxo aɖe kple ame si va zu Kristo Yesu ƒe gatɔ 10 mele kuku ɖem na wò ɖe\nvinye Onesimo ta, ame si trɔ zu vinye esi menɔ kɔsɔkɔsɔ me le afii. 11 Tsã la\nŋudɔwɔnu aɖeke menɔ eŋu na wò o, ke azɔ la etrɔ zu ŋudɔwɔnu na nye kpli wò siaa.\n12 Mele etrɔm ɖo ɖe wò eye mele nye ŋutɔ nye dzi hã ɖom ɖa wò kplii.\n13 Medi vevie be mana woanɔ gbɔnye le afii, le esime mele gaxɔ me le\nnyanyui la gbɔgblɔ ta. Wò hã ato esia me ana kpekpeɖeŋum to edzi. 14 Ke nyemedi\nbe mawɔ nenema ne melɔ̃ ɖe edzi o. Nyemedi be nanyo dɔme nam to dzizizi me o,\nke boŋ be wò ŋutɔ nàdi be yeave nunye. 15 ɖewohῖ, anyo be nabu nya sia ŋu ale:\nOnesimo si dzo le gbɔwò ɣeyiɣi kpui aɖe, ale be azɔ la, woazu tɔwo tegbee. 16\nOnesimo maganye kluvi ɖeɖe ko azɔ o, ke boŋ azu nu si kɔ saa wu eye woanye nɔvi\nlɔlɔ̃a, vevietɔ nam. Agazu ame vevi na wò ŋutɔ hã azɔ, elabena maganye subɔla ko\no, ke boŋ anye nɔviwò le Kristo me hã.\n17 Ne menye xɔ̃wò le nyateƒe me la, ekema xɔ Onesimo kple dzaadoname si\ntututu natsɔ axɔm nenye nyee gbɔna gbɔwò. 18 Ne ewɔ nu vevi aɖe wò alo wòfi wò\nnane la, ekema kpɔ mɔ na teƒeɖoɖo tso gbɔnye. 19 Maɖo eteƒe na wò. Nye, Paulo,\nmeɖo kpe nya sia dzi na wò to nu sia ŋɔŋlɔ kple nye asi na wò me. Ke nyemakɔ nu\nle fe si nenyi le asinye la dzi o! Nya lae nye be, wò luʋɔ la ŋutɔe nye fe si nenyi le\nasinye! 20 Ẽ, nɔvi lɔlɔ̃a, na wò nu sia wɔwɔ nam kple lɔlɔ̃ nado dzidzɔ nam ekema\nnye dzi gbɔdzɔ la akafu Aƒetɔ la.\n21 Meŋlɔ agbalẽ sia na wò elabena meka ɖe edzi be awɔ nam wu ale si mebia\ngɔ̃ hã!\n22 Meɖe kuku be nadi amedzroxɔ aɖe da ɖi nam, elabena mele mɔ kpɔm be\nMawu ase miaƒe gbedodoɖa eye woana mava mia gbɔ kpuie.\nGbedonamewo kple nyuidinamewo\n23 Epafra, ame si le gaxɔ me kplim le gbeƒaɖeɖe Kristo Yesu ta la, do gbe na mi. 24\nMarko, Aristarko, ɖema kple Luka, nye hadɔwɔlawo hã do gbe na mi. 25 Míaƒe\nAƒetɔ Yesu Kristo ƒe yayra nanɔ anyi kple miaƒe gbɔgbɔ la.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Hébreux', '2 janvier 2016 admin Aucun commentaire Bible, épître, ewe, foi, Togo', 'HEBRITɔWO ƑE AGBALẼ\nKpɔkplɔyiɖeme:\nWomenya ame si tututue ŋlɔ agbalẽ sia na Hebritɔwo o, gake le\nnu geɖewo ta la, amewo bu be Pauloe ŋlɔe. Nufiala aɖewo fia\nkristotɔ siwo menye Yudatɔwo o la be, ele be woalé Yudatɔwo\nƒe kɔnyinyiwo kple vɔsa wowɔna le gbedoxɔ me le Yerusalem\nla me ɖe asi sesῖe eye woade dzesi gbedoxɔ si le Yerusalem la\nƒe vevinyenye le Yudatɔwo ƒe subɔsubɔ me. Ke agbalẽ sia ŋlɔla\nto agbalẽ sia me ƒo nu tso nu si tututu xɔse nye la ŋuti eye\nwofia bena menye Yudatɔwo ƒe vɔsa kple kɔnyinyi mawoe nye\nnu vevitɔ o, ke boŋ vɔsa vavãtɔ lae nye esi Yesu Kristo va wɔ\nle atitsoga ŋu. Eya ta woalé xɔse vavãtɔ la me ɖe asi eye woaxɔ\nYesu Kristo, ame si ku ɖe wo ta la, dzi ase ɣesiaɣi.\nEmenyawo 1. Yesu Kristo, Dɔla si ƒo dɔla bubuwo katã ta, 1:1-2:18.\n2. Yesu Kristo, Apostolo si ƒo apostolo bubuwo katã ta,\n3:1-4:13.\n3. Yesu Kristo, Nunɔlagã si ƒo nunɔlagã bubuwo katã ta 4:14-\n7:28.\n4. Kristoe nye nubabla nyuitɔ la, 8:1-9:28.\n5. Kristoe nye vɔsa nyuitɔ la, 10”1-39.\n6. Xɔsee nye mɔ vavãtɔ, 11:1-12:29.\n7. Taƒonyawo, 13:1-25.\nVi la kɔ wu mawudɔlawo\n1 Le blema la Mawu ƒo nu na mia fofowo zi geɖe to mɔ vovovowo dzi to\nnyagblɔɖilawo dzi. 2 Ke le ŋkeke mlɔetɔ siawo me la eƒo nu na mí to Via si wòtia be\nwòanye domenyila la dzi, ame si dzi hã woto wɔ xexeame. 3 Vi la klẽna kple Mawu\nƒe ŋutikɔkɔe enye ame si ɖe Mawu ƒe nɔnɔme tututu fia eye wòna agbe nuwo katã to\neƒe ŋusẽnya la me. Esi wòklɔ nu vɔ̃wo ɖa vɔ la, enɔ anyi ɖe Mawu ƒe nuɖusi me le\ndziƒo. 4 Ale wòkɔ sãa wu mawudɔlawo abe ale si ŋkɔ si wòtsɔ nyi domee la kɔ wu\nwo tɔ sãe ene.\n5 Elabena mawudɔlawo dometɔ kae Mawu gblɔ na kpɔ be, “Wòe nye vinye,\negbe mezu fofowò?” Alo wògagblɔ na ɖe be, “Manye fofoa eye eya hã anye vinye?”\n6 Eye esi Mawu dɔ via ŋgɔgbea ɖe xexeame la, egblɔ be, “Ele be mawudɔlawo katã\nnasubɔe.” 7 Mawu ƒo nu tso eƒe dɔlawo ŋuti be, “Ewɔ eƒe dɔlawo abe yaƒoƒowo ene\neye eƒe subɔlawo abe dzoƒeaɖewo ene.”\n8 Ke egblɔ le via ya ŋuti be, “O, Mawu, wò fiazikpui anɔ anyi tegbetegbe eye\ndzɔdzɔnyenye anye wò fiaɖuƒe ƒe tsiamiti.\n9 Èlɔ̃ dzɔdzɔenyenye eye nèlé fu ŋutasesẽ eya ta Mawu, wò Mawu la, tsɔ wò\nɖo teƒe kɔkɔ wu nɔviwòwo katã to esia me be etsɔ dzidzɔ ƒe ami vevẽe la si na wò.”\n10 Egagblɔ be, “O Aƒetɔ, le gɔmedzedzea me la eɖo xexeame ƒe gɔmeɖokpe\nanyi, eye dzifowo hã nye wò asinudɔwɔwɔ.\n11 Woatsrɔ̃ gake wòla anɔ anyi, wo katã woanyunyɔ abe awu ene.\n12 “Àŋlɔ wo abe awuʋlaya ene eye àɖe wo ɖi abe awu si wodo la ene, ke wò\nya la, ànɔ nanema, màtrɔ o, eye wò ƒewo hã mawu enu akpɔ gbeɖe o.”\n13 Mawudɔla kae Mawu gblɔ na kpɔ be, “Bɔbɔ nɔ anyi ɖe nye nuɖusime va\nse ɖe esime mawɔ wò futɔwo woazu afɔɖodzinu na wò?”\n14 Ekema nu kawoe mawudɔlawo nye? Wo katã nye gbɔgbɔ siwo subɔa\nMawu eye Mawu dɔa wo be woakpe ɖe ame siwo anyi ɖeɖekpɔkpɔ ƒe dome la ŋuti.\nNuxɔxlɔ̃ hena toɖoɖo\n2 Esia ta ele na mi be miaɖo to nyateƒenya siwo katã miese la nyuie ne menye\nnenema o la miate ɖa xaa tso nyateƒe la gbɔ. 2 Ne gbedeasi si mawudɔlawo gblɔ la\nnye nyateƒe eye edzidalawo kple ame siwo meɖo toe o la xɔ tohehe si wodze na la, 3\nale ke míawo ya míawɔ asi le enu ne míegbe toɖoɖo ɖeɖenya gã sia? ɖeɖe sia si\nAƒetɔ la ŋutɔ ɖe gbeƒãe zi gbãtɔ la woɖo kpe edzi na mi to ame siwo ɖo toe la dzi. 4\nMawu ŋutɔ hã ɖo kpe woƒe ɖaseɖiɖi dzi to dzesiwo, nukunuwo kple nukudɔ\nvovovowo dzi eye wòna Gbɔgbɔ Kɔkɔe la ƒe nunana amewo le ale si wòlɔ̃ nu.\nYesu nɔ ame ƒe nɔnɔme me\n5 Mawu metsɔ mawudɔlawo ɖo dziɖulawoe na xexeme si ava va esi ŋuti míele nu\nƒom le o.\n6 Ke ame aɖe gblɔ le Psalmowo ƒe agbalẽ me be,\n“Nu kae nye amegbetɔ be nébua eŋuti eye nu kae nye amegbetɔvi be neléa be\nnɛ?\n7 Èwɔ wo wobɔbɔ ɖe anyi vie wu mawudɔlawo, ètsɔ ŋutikɔkɔe kple bubu ɖɔ\nfiakuku nɛ 8 eye nètsɔ nu sia nu de eƒe afɔ te.”\nEsi Mawu tsɔ nu sia nu de eƒe dzikpɔkpɔ te la, meɖe neneke le eme o. Gake\nfifi laa la medze abe nu sia nu le eƒe dzikpɔkpɔ te ene o. 9 Míekpɔ Yesu, ame si\nwowɔ wòɖiɖi vie wu mawudɔlawo, ke fifia la woɖɔ bubu kple ŋutikɔkɔe ƒe fiakuku\nnɛ elabena ekpe fu yi ɖe ku me ale be to Mawu ƒe amenuveve me wòaxɔ ku ɖe ame\nsia ame nu. 10 ɖe ko wòle eteƒe be, Mawu, ame si wɔ nuwo katã eye wòlé nuwo\nkatã ɖe te la nawɔ Yesu blibo to fukpekpe me be wòakplɔ viŋutsu geɖewo vɛ\nwoakpɔ gome le eƒe ŋutikɔkɔe me, elabena Yesue kplɔ wo yi ɖeɖe le gbɔe. 11 Ame\nsi wɔa amewo kɔkɔe kple ame siwo wowɔ kɔkɔe la katã nye ƒome ɖeka me wɔlawo.\nEya ta mekpe ŋu na Yesu be wòayɔ wo be ye nɔviwo o. 12 Egblɔ be,\n“Maɖe gbeƒa wò ŋkɔ na nɔvinyewo, madzi wò kafukafuhawo le ameha la\nŋkume.”\n13 Egagblɔ be,\n“Maɖo dzi ɖe Mawu ŋu.”\nEye wogagblɔ be,\n“Nye kple vi siwo Mawu nam la miele afii”.\n14 Esi ɖeviawo nye ŋutilã kple ʋu ta la, eya hã kpɔ gome le woƒe amenyenye\nme ale be to eƒe ku me wòatsrɔ̃ ame si si ku ƒe ŋusẽ le, ame si nye Satana, 15 eye\nwòɖe ga ame siwo zu kluviwo to vɔvɔ̃ na ku me le woƒe agbemeŋkekewo katã me.\n16 Le nyateƒe me la, menye mawudɔlawo ŋue wòkpe ɖo o, ke boŋ ekpe ɖe Abraham\nƒe dzidzimewiwo ŋu. 17 Le susu sia ta wòle be woawɔe wòanɔ abe nɔviawo ene le\ngo sia go me ale be wòava zu Osɔfogã, nublanuikpɔla kple nuteƒewɔla le Mawu ƒe\ndɔ me, eye be woaxe fe ɖe amewo ƒe nu vɔ̃wo ta. 18 Esi wònye be eya ŋutɔ kpe fu\nto tetekpɔ me ta la, ete ŋu kpe ɖe ame siwo tem kpɔ wole la ŋu.\nKristo nye gã wu Mose\n3 Eya ta, nɔvinye kɔkɔewo, ame siwo kpɔ gome le dziƒo ƒe yɔyɔ la me, mida\nmiaƒe susuwo ɖe Yesu, Apostolo kple Osɔfogã, ame si me mieʋu la dzi. 2 Ewɔ\nnuteƒe na Mawu, ame si tiae abe ale si Mose hã wɔ nuteƒe le nuwo katã me le Mawu\nƒe aƒeme la ene. 3 Abe ale si ame si tso aƒe nyui aɖe xɔa kafukafu wu aƒe si wòtso\nene la, nenema kee Yesu hã dze na bubu wu Mose. 4 Elabena aƒe ɖe sia ɖe la, ame\naɖee tsoe gake Mawue nye nu sia nu wɔla. 5 Mose nye dɔla nuteƒewɔla le nuwo katã\nme le Mawu ƒe aƒeme, nu sia ɖi ɖase le nu si Mawu ava gblɔ emegbe la ŋuti. 6 Ke\nKristo nye viŋutsu nuteƒewɔla ɖe Mawu ƒe aƒe dzi eye miawoe nye Mawu aƒe la, ne\nmielé dzideƒo kple mɔkpɔkpɔ si me míeƒoa adegbe le la me ɖe asi.\nNuxɔxlɔ̃ ɖe dzimaxɔse ŋuti\n7 Eya ta abe ale si Gbɔgbɔ Kɔkɔe la gblɔe ene be,\n“Egbe ne mie se eƒe gbe la,\n8 migasẽ miaƒe dziwo me abe ale si miewɔ le miaƒe aglãdzedze me, le ɣeyiɣi\nsi me mieto dodokpɔ me le gbedadaƒo la ene o.\n9 Afi ma mia fofowo dom kpɔ eye wotem kpɔ le, eye wokpɔ nu si mewɔ ƒe\nblaene. 10 Eya tae meɖo dziku ɖe dzidzime ma ŋu eye megblɔ be, ‘Woƒe dziwo tra\nmɔ ɣesiaɣi eye womenya nye mɔwo o!’\n11 Eya ta le nye dziku me la meka atam gblɔ be, womage ɖe nye dzudzɔ ƒe la\nme gbeɖe o.’”\n12 Nɔvinyewo, mikpɔ egbɔ be dzi si me nu vɔ̃ le kple dzi maxɔse si trɔna le\nMawu gbagbe la yome la, naganɔ mia dometɔ aɖeke si o. 13 Ke mide dzi ƒo na mia\nnɔewo gbe sia gbe, zi ale si ɣeyiɣi li, ale be mía dometɔ aɖeke ƒe dzi maku atri to\nnu vɔ̃ ƒe beble me o. 14 ɖe míeva be míakpɔ gome le Kristo me, nenye be míelé\ndzideƒo si le mía si le gɔmedzedzea me la me ɖe asi sesῖe ko. 15 Abe ale si\nmawunya gblɔe do ŋgɔ fifia ene be, “Egbe ne miese eƒe gbe la migasẽ miaƒe dziwo\nme abe ale si miewɔ le miaƒe aglãdzedze me ene la o.”\n16 Ame kawoe nye ame siwo se nya la eye wodze aglã? ɖe menye woawoe\nnye ame siwo katã Mose kplɔ do goe tso Egipte lae oa? 17 Eye ame kawo ŋue wòdo\ndziku ɖo hena ƒe blaene sɔŋ? ɖe menye ame siwo wɔ nu vɔ̃ eye woƒe ŋutilãkukuwo\ntsi gbea dzi lae oa? 18 Eye ame kawoe Mawu ka atam na be womage ɖe yeƒe dzudzɔ\nla me gbeɖe o ne menye ame siwo sẽ to lae oa? 19 Ale míekpɔe kɔtɛe be womete ŋu\nage ɖe dzudzɔ la me o le woƒe dzimaxɔse ta.\nDzudzɔ si ŋugbe wodo na Mawu ƒe amewo\n4 Eya ta esi eƒe dzudzɔmeyiyi ƒe ŋugbedodo gali na mi ta la, mina míakpɔ\nnyuie be metsi mia dometɔ aɖeke ŋuti o. 2 Elabena wogblɔ nyanyui la na mi abe\nalesi ke wogblɔe na woawo hã ene. Gake nya si wose la, meɖe vi na wo o elabena\name siwo see la mexɔe se o. 3 Azɔ, mí ame siwo xɔe se la ge ɖe dzudzɔ ma me abe\nale si Mawu ŋutɔ gblɔe ene be,\n“Eya ta meka atam le nye dziku me be, womage ɖe nye dzudzɔƒe la me akpɔ\no.” Ke hã la ewu eƒe dɔ la nu tso xexeame ƒe gɔmedzedzea me ke. 4 Elabena eƒo nu\ntso ŋkeke adrea gbe ŋu le teƒe aɖe gblɔ be, “Eye le ŋkeke adrelia dzi la Mawu\ndzudzɔ eɖokui tso eƒe dɔwɔnawo katã me.” 5 Le nya sia ke me la egagblɔ be\n“Womage ɖe nye dzudzɔƒe la me gbeɖe o.” 6 Edze ƒã be ame aɖewo age ɖe dzudzɔ\nma me godoo, gake ame siwo wo gblɔ nyanyui la na do ŋgɔ la mete ŋu geɖe eme o\nle woƒe tosesẽ ta. 7 Eya ta Mawu gaɖo ŋkeke bubu anyi si wòyɔ be “Egbe.” Ewɔ\nesia ɣeyiɣi geɖee megbe esi woƒo nu na David abe ale si míegblɔe va yi ene be,\n“Egbe ne miese eƒe gbe la, migasẽ miaƒe dziwo me o.”\n8 Elabena nenye ɖe Yosua kplɔ wo yi dzudzɔ la mee la, anye ne Mawu\nmagaƒo nu tso ŋkeke bubu aɖeke ŋu emegbe o. 9 Ekema dzudzɔ si woyɔna be Sabat\ndzudzɔ la li godoo na Mawu ƒe amewo. 10 Ame sia ame si ge ɖe Mawu ƒe dzudzɔ la,\nme la dzudzɔna tso eya ŋutɔ ƒe dɔwɔwɔwo me, abe ale si Mawu hã dzudzɔe ene. 11\nEya ta mina be míadze agbagba ɖe sia ɖe be míage ɖe dzudzɔ ma, me eye be ame\naɖeke magatsi mɔta to tomaɖomaɖo me abe ŋgɔdoawo ene.\n12 Elabena Mawu ƒe nya la le agbe le dɔ wɔm. Eɖana wu hɛ nuevee ɖe sia\nɖe, eƒona ɖe ame yina ɖe eme ke, hemaa luvɔ kple gbɔgbɔ me, maa ƒunukpeƒewo\nkple ƒutomemiwo dome, eye wòdrɔ̃a ʋɔnu tamesusuwo kple dzimedidiwo. 13\nNeneke mele nuwɔwɔ blibo la me si le ɣaɣla ɖe Mawu o. Woklo nu le nu sia nu dzi\neye wòle ƒeƒle le Mawu, ame si míava na akɔntae la ƒe ŋkume.\nYesu, míaƒe Osɔƒogã si ƒo anyigbadzitɔwo katã ta\n14 Eya ta esi Osɔfogã, Mawu Vi Yesu, le mía, si, ame si yi dziƒo ta la, mina míalé\nxɔse si me míeʋu la me ɖe asi sesῖe. 15 Elabena menye Osɔfogã si mate ŋu ase veve\nkpli mí le míaƒe gbɔdzɔgbɔdzɔwo me lae le mía si o, ke boŋ Osɔfogã si le mía si la,\nwotee kpɔ le mɔ sia mɔ nu abe míawo ke ene, ɖe koe nu vɔ̃ mele eya ŋu o. 16 Eya ta\nmi na míate va Mawu ƒe amenuveve fiazikpui la gbɔ kple dzideƒo, be wòakpɔ\nnublanui na mí eye wòave mía nu akpe ɖe mía ŋu le le míaƒe xaxaɣiwo.\n5 Wotiaa Osɔfogã ɖe sia ɖe tso amegbetɔwo dome eye wodea dɔ asi nɛ be\nwòanɔ ŋgɔ na yewo le mawusubɔsubɔ ƒe nyawo me eye wòatsɔ nunanawo kple nu vɔ̃\nŋuti vɔsawo aɖo Mawu ŋkume. 2 Osɔfogã sia tea ŋu gbɔa dzi ɖi na numanyala siwo\nle mɔ tram la esi eya ŋutɔ hã nye gbɔdzɔgbɔdzɔtɔ le mɔ geɖewo nu. 3 Esia tae wò le\nbe wòasa vɔ ɖe eya ŋutɔ ƒe nu vɔ̃ kple ame bubuwo ƒe nu vɔ wo ta.\nAme aɖeke metsɔa bubu sia dea eɖokui ŋuti o, ele be Mawu nayɔe abe ale si\nwòyɔ Arɔn ene. 5 Eya ta Kristo hã metsɔ Osɔfogã ƒe ŋutikɔkɔe da ɖe eɖokui dzi o ke\nboŋ Mawu gblɔ nɛ be, “Wòe nye vinyeŋutsu, egbe mezu Fofowò.”\n6 Egagblɔ le teƒe bubu be,\n“Enye Osɔfo tegbetegbe eye wò ɖoƒe sɔ kple Melkizedek tɔ”.\n7 Esi Yesu nɔ agbe le anyigba dzi la, ewɔ gbedodoɖawo kple kukuɖeɖewo\nkple ɣli kpakple aɖatsi na eya ame si si ŋusẽ le be wòaɖee tso ku me eye wòɖo toe le\neƒe bubu kple ɖokuibɔbɔ ta. 8 Togbɔ be eyae nye Mawu vi hã la, esrɔ̃ ɖokuibɔbɔ le\nfukpekpe siwo me wòto la, 9 eye esi wowɔe blibo la, eva zu ɖeɖe mavɔ kpɔtsoƒe na\name siwo katã ɖoa toe. 10 Eye Mawu ɖoe be wòanye Osɔfogã abe Melkizedek ene.\nNuxɔxlɔ̃ ɖe megbedede ŋuti\n11 Nya geɖewo li si wò le be míagblɔ le nu sia ŋu, gake esi mietea ŋu sea nu gɔme\nkabakaba o ta la esesẽ na be míaɖe nya siawo me na mi. 12 Le nyateƒe me la, togbɔ\nbe fifia ele be mianye nufialawo hã la, miegahiã ame aɖe kokoko be wòagagbugbɔ\nafia mi gɔmedzenuwo tso Mawu ƒe nya ƒe nyateƒewo ŋu. Miehiã notsi, ke menye\nnuɖuɖu sesẽ o! 13 Ame sia ame si ganoa notsi esi wònye ɖevi ko ta la, mate ŋu ase\nnufiafia tso dzɔdzɔenyenye ŋuti gɔme o. 14 Ke nuɖuɖu sesẽ nye ame tsitsiwo tɔ, ame\nsiwo to eŋudɔwɔwɔ atradi me he wo ɖokuiwo be woate ŋu ade vovo nyui kple vɔ̃\ndome.\n6 Eya ta mina míaɖe asi le gɔmedzenuwo fiafia tso Kristo ŋuti ŋu eye míaɖe zɔ\nayi ɖe tsitsi ɖe edzi me. Migana míagbugbɔ gɔmeɖokpe aɖo na dzimetɔtrɔ tso nu\nsiwo kplɔa ame yia kume la o, kple agbugbɔ gɔmeɖokpe agaɖo na xɔse le Mawu me,\n2 nufiafia tso mawutsideta ŋu, asidada ɖe ame dzi, ame kukuwo ƒe tsitretsitsi kple\nʋɔnudɔdrɔ̃ mavɔ ŋuti o. 3 Esia míawɔ ne Mawu lɔ̃.\n4 Ke ame siwo dze anyi la, ale ke woawɔ agbugbɔ wo va dzimetɔtrɔ me?\nWonye ame siwo nɔ Mawu ƒe kekeli me kpɔ. Woɖɔ dziƒo ƒe nunana kpɔ eye wokpɔ\ngome hã le Gbɔgbɔ Kɔkɔe la me, 5 ame siawo ɖɔ Mawu ƒe nya la ƒe nyonyo kple\nŋusẽ siwo le dzidzime si gbɔna la me hã kpɔ. 6 Ke wode megbe! Be woagbugbɔ wo\nava dzimetɔtrɔ mee la nye nu sesẽ elabena to woƒe megbedede me, wogbugbɔ Mawu\nƒe Vi la gale kaklãm ɖe ati ŋuti, eye wole ŋukpe domii le gaglãgbe.\n7 Anyigba si noa tsi si dzana ɖe edzi zi geɖe eye wòwɔa nuku nyuie na\nagbledela siwo ŋlɔa anyigba la, xɔa yayra tso Mawu gbɔ. 8 Ke ne anyigba la mie\nŋuwo kple aŋɔkawo la, meganyo na naneke o eye ŋɔdzi li be ele fiƒode te. Mlɔeba la,\nwoatɔ dzoe.\n9 Nɔvi lɔlɔ̃awo togbɔ be míele nu ƒom alea hã la, kaka ɖedzi le mía si be nya\nsiawo meku ɖe mia ŋu o. Ke boŋ miaƒe ɖeɖekpɔkpɔ le ku nyuiwo tsem le miaƒe agbe\nme. 10 Mawu menye nuteƒemawɔla o, eya ta maŋlɔ dɔ nyui si míewɔ nɛ kple lɔlɔ̃ si\nmíeɖe fiae be míekpe ɖe eƒe amewo ŋu eye míegale nu siawo wɔm fifia la, be gbeɖe\no. 11 Enye míaƒe didi be mia dometɔ ɖe sia ɖe na lé nu siawo wɔwɔ me ɖe asi va se\nɖe nuwuwu kple ŋkubia ale be miaƒe mɔkpɔkpɔ na de blibo. 12 Míedi be ame aɖeke\nnazu kuviatɔ o ke boŋ ame sia ame nasrɔ̃ ame siwo to xɔse kple dzigbɔɖi me nyi nu\nsi ŋugbe wodo na wo la ƒe dome ƒe kpɔɖeŋu.\n13 Esi Mawu do ŋugbe na Abraham eye ame aɖeke meli lolo wui wòayɔ aka\natam o ta la, eta eya ŋutɔ ɖokui, 14 hegblɔ bena, “mayra wò godoo eye mana\ndzidzimevi geɖewo wò.” 15 Ale, esime Abraham gbɔ dzi ɖi blewuu la, ŋugbedodo\nsia va eme nɛ pepepe.\n16 Ne ame aɖe be yea ka atam la, eyɔa ame bubu si ƒe ŋkɔ kple ŋusẽ kɔ wu\neya ŋutɔ tɔ la ka atam lae heɖoa kpe nya si wògblɔ la dzi eye wòtsia nyaʋiʋli ɖe sia\nɖe nu. 17 Esi wònye be Mawu di be yeana eme nakɔ nyuie na ŋugbedodo ƒe\ndomenyilawo be nu si ƒe ŋugbe yedo matrɔ o ta la, eka atam tsɔ ɖo kpe eƒe\nŋugbedodo la dzi. 18 Mawu wɔ esia ale be, to nu eve siwo metrɔna o, esiwo me\nMawu mate ŋu aka aʋatso le gbeɖe o la dzi, mí ame siwo si yi ɖaku ɖe mɔkpɔkpɔ si\nwona mí la ŋu la nakpɔ dziɖeƒo gã aɖe. 19 Mɔkpɔkpɔ sia le mia si abe luʋɔ ƒe seke\nsesẽ si maʋa akpɔ o la ene. Ete ŋu gena ɖe Kɔkɔe ƒe le xɔmetsovɔ la godo 20 afi si\nYesu ame si do ŋgɔ na mí la ge ɖo ɖe mía nu. Eya va zu Osɔfogã abe Melkizedek\nene tegbee.\nOsɔƒogã Melkizedek\n7 Melkizedek sia enye Salem fia kple Osɔfogã na Mawu, dziƒoʋῖtɔ la. Esi\nAbraham trɔ tso aʋagbedzi, afi si wòɖu fia geɖewo dzi le, gbɔna la, Melkizedek va\nkpee eye wòyrae. 2 Le esia megbe la, Abraham ma nu siwo katã wotsɔ tso aʋagbedzi\ngbɔe la ɖe akpa ewo me eye wòtsɔ akpa ɖeka na Melkizedek.\nMelkizedek ƒe ŋkɔa gɔmee nye “Dzɔdzɔenyenye, ƒe fia. Eye eya kee nye\nŊutifafa Fia, elabena du si me wònye fia lee nye Salem si gɔmee nye “Ŋutifafa.” 3\nFofo kple dada mele Melkizedek si o, eye nuŋlɔɖi aɖeke meli tso tɔgbuiawo ŋuti o.\nDzigbe alo kugbe meli nɛ o ale eƒe agbe ɖe ko wòle abe Mawu Vi la tɔ ene, ame si\nnye Osɔfo tso mavɔ me yi ɖe mavɔ me.\n4 Mibu ale si wònye gãe la ŋuti kpɔ. Abraham, xɔsetɔwo fofo, gɔ̃ hã tsɔ eƒe\nafunyinuwo ƒe ewolia nɛ! 5 Azɔ la, se la bia tso Levi viwo ame siwo nye Osɔfowo la\nsi be woaxɔ nu ewolia le woƒe dukɔmeviwo si, ame siwo nye wo nɔviwo, togbɔ be\nwo nɔviawo nye Abraham ƒe dzidzimeviwo hã. 6 Ke ŋutsu sia, Melkizedek, menye\nLevi ƒe dzidzimevi o, ke hã la, exɔ nu ewolia le Abraham si eye wòyra eya ame si xɔ\nMawu ƒe ŋugbedodoawo 7 abe ale si ame sia ame nya ene la, zi geɖe la ame si naa\nyayra la kɔna wua ame si yram wòle. 8 Ame siwo nye Osɔfowo esi woxɔ nu ewolia\nla nye amegbetɔwo, ŋutilã kple ʋu, si kuna. Ke hena Melkizedek ya la, wogblɔ le\neŋuti be egale agbe. 9 Míate ŋu agblɔ le Levi, ame si xɔ nu ewolia ŋuti gɔ̃ hã be exe\nnu ewolia to Abraham dzi, 10 elabena esi Melkizedek do go Abraham la, Levi nɔ\ntɔgbuia, Abraham, ƒe alime.\nYesu le abe Melkizedek ene\n11 Elabena to Levi viwo ƒe Osɔfodɔwɔwɔ dzi, wona Se la Israelviwo. Azɔ la, nenye\nbe Leviviwo ƒe Osɔfodɔwɔwɔ ɖe wòde blibo la, magahiã be woatsɔ Osɔfo bubu vɛ o,\name si nye Osɔfo le Melkizedek ƒe ɖoɖo nu, ke menye le Arɔn ƒe ɖoɖo nu o. 12\nElabena ne tɔtrɔ va Osɔfoɖuɖu ŋuti la, ele be tɔtrɔ nava Se la hã me. 13 Eya ame si\nŋu wogblɔ nu siawo katã le la tso to bubu me eye ame aɖeke metso to ma me kpɔ\nsubɔ abe Osɔfo ene le vɔsamlekpui la ŋgɔ o, 14 elabena eme kɔ ƒãa be míaƒe Aƒetɔ la\ndzɔ tso Yuda ƒe to la me, eye ku ɖe to ma ŋuti la, Mose megblɔ nya aɖeke ku ɖe\nwoƒe Osɔfoɖuɖu ŋuti o. 15 Eye nu si míegblɔ la, me agakɔ ɖe edzi wu ne Osɔfo\nbubu abe Melkizedek ene va ɖo, 16 ame si va zu Osɔfo, menye to ɖoɖo si wowɔ ɖa\nɖi, ku ɖe eƒe dzɔtsoƒe ŋuti o, ke boŋ ku ɖe ŋusẽ si le agbe si mekuna o la dzi. 17\nPsalmoŋlɔla ɖe nu sia fia mi kɔtɛ esi wògblɔ tso Kristo ŋuti bena, “Wòe nye Osɔfo\nle Melkizedek ƒe ɖoƒe nu tso mavɔ me yi mavɔ me.”\n18 Wotsɔ ɖoɖo gbãtɔ si wowɔ la da ɖe aga elabena egbɔdzɔ eye menyo na\nnaneke o, 19 elabena Mose ƒe Se la mate ŋu awɔ naneke wòade blibo o, eye azɔ la,\nwohe mɔkpɔkpɔ yeye vɛ to esi dzi míate ŋu ate ɖe Mawu ŋu kpokploe.\n20 Mawu ƒe atamkaka kpe ɖe esiawo katã ŋu, ke ame bubuwo ya ɖua Osɔfo\natamkakamanɔmee, 21 ke Yesu ya ɖu Osɔfo to Mawu ƒe atamkaka me, elabena\nMawu gblɔ nɛ bena, “Aƒetɔ la ka atam eye matrɔ eƒe susu o, ‘Wò la, Osɔfoe nènye\ntegbetegbe.’” 22 Le atamkaka sia ta la, Yesu va zu nubabla si nyo wu sãa la ƒe\nkpeɖodzinu.\n23 Vovototo bubu si le Osɔfo mawo kple Yesu domee nye be Osɔfo mawo sɔ\ngbɔ elabena woku eye womagate ŋu ayi woƒe dɔ dzi o 24 gake Yesu ya le agbe\ntegbetegbe. Seɖoƒe meli na eya ƒe Osɔfodɔ o. 25 Eya ta ŋusẽ le esi be wòaɖe ame\nsiwo va Mawu gbɔ to eya amea dzi la blibo, elabena ele agbe tegbee le nya xɔm ɖe\nakɔ na wo.\n26 Ekema Yesue nye Osɔfogã ma si kpɔa míaƒe hiahiãwo gbɔ, ame si le\nkɔkɔe, kpɔtsɔtsɔ mele eŋu o, ame si le dzadzɛ, ame si woɖe ɖe aga tso nu vɔ̃ wɔlawo\ngbɔ eye wokɔe ɖe dzi gbɔ dziƒowo ŋui. 27 Mele abe Osɔfogã bubuwo ene o elabena\nmehiã be wòasa vɔ gbe sia gbe, gbã ɖe eya ŋutɔ ƒe nu vɔ̃wo ta, eye evelia, ɖe ame\nbubuwo tɔ ta o. Esa vɔ ɖe woƒe nu vɔ̃wo ta zi ɖeka hena ɣeyiɣiawo katã, esi wòtsɔ\neɖokui hena. 28 Elabena Mose ƒe Se la tɔ asi ame siwo nye gbɔdzɔgbɔdzɔtɔwo la dzi\nbe woanye Osɔfogãwo, ke Mawu ƒe atamkaka si va ɖe Sea yome la tɔ asi Via dzi,\name si wòwɔ wòde blibo tegbetegbe.\nNubabla yeye la ƒe Osɔfogã\n8 Nya siwo katã míegblɔ na mi la ƒe taƒonyae nye esi: bena Osɔfogã vavã le\nmía si. Azɔ la ele dziƒo eye wònɔ anyi ɖe bubuteƒe gãtɔ kekeake, 2 eyae subɔna le\ngbedoxɔ vavãtɔ si le dziƒo la me. Gbedoxɔ sia menye esi amegbetɔ tsɔ eƒe asi tui o,\nke boŋ Aƒetɔ la ŋutɔe tui.\n3 Esi wònye Osɔfogã ɖe sia ɖe ƒe dɔ be woasa vɔ eye wòana nuwo la, ele na\nKristo hã be woana nane. 4 Nenye ɖe wòle anyigba dzi la, maɖu Osɔfo o elabena\nOsɔfowo li xoxo, ame siwo tsɔa nunanawo nana le Yudatɔwo ƒe se la nu. 5 Osɔfo\nsiawo subɔna le Kɔkɔeƒe la, si nye esi le dziƒo la ƒe vɔvɔlῖ. Esia tae, esi Mose be\nyeatu Agbadɔ le gbea dzi la, Mawu xlɔ̃ nui be, “Kpɔ egbɔ be nàwɔ nu sia nu ɖe\nɖoɖo si woɖe fia wò le toa dzi la nu.” 6 Ke Osɔfodɔ si wode asi na Yesu la, kɔ sãa\nwu wo tɔ eye abe ale si nubabla si ƒe avuléla wònye la kɔ wu xoxotɔ sãa ene la,\nnenema kee woɖoe anyi ɖe ŋugbedodo siwo nyo wu tsãtɔwo la dzi.\n7 Elabena nenye ɖe naneke megblẽ le nubabla gbɔ̃tɔ ŋu o la, anye ne\nwometsɔ nubabla bubu ɖɔ lii o. 8 Ke Mawu ŋutɔ kpɔ vodada le eƒe dukɔ la ŋu eye\nwògblɔ bena, “Aƒetɔ la be, ŋkekewo li gbɔna esi dzi mabla nu yeye kple Israel\nkpakple Yuda ƒe aƒewo. 9 Manɔ abe nu si mebla kple wo fofowo esi melé woƒe\nalɔnu, kplɔ wo do goe le Egipte la ene o, elabena womewɔ nuteƒe le nu si mebla kpli\nwo la me o, eya ta nye hã metrɔ megbe de wo. Aƒetɔ lae gblɔe. 10 Azɔ la esiae nye\nnu si mabla kple Israel ƒe aƒe la, le ŋkeke siwo gbɔna la me. Aƒetɔ lae gblɔe. Matsɔ\nnye sewo ade woƒe susuwo me eye maŋlɔ wo ɖe woƒe dziwo ŋu. Manye woƒe Mawu\neye woawo hã woanye nye dukɔ. 11 Ame aɖeke magafia nu ehavia alo afia nu\nnɔviaŋutsu agblɔ be, ‘Dze si Aƒetɔ la’ o, elabena wo katã woanyam tso ɖeviwo dzi\nva se ɖe tsitsiawo dzi. 12 Matsɔ woƒe nu vɔ̃ɖi wɔwɔwo ake wo eye nyemagaɖo ŋku\nwoƒe nu vɔ̃wo dzi o.”\n13 Ke esi Mawu yɔ nubabla sia be “Yeye” la, ewɔ gbãtɔ wòdo xoxo eye nu\nsi tsi, do xoxo la, nu ava yi kpuie.\nSubɔsubɔ le anyigbadzigbadɔ la me\n9 Azɔ la, nubabla gbãtɔ ɖo ɖoɖowo anyi na subɔsubɔ eye wotu anyigbadzi\nKɔkɔeƒe hã. 2 Wotu Agbadɔ, le Agbadɔ la ƒe xɔ gbãtɔ me la, akaɖiti, kplɔ̃ kple\nŋkumeɖobolo nɔ anyi eye woyɔ teƒe sia be Kɔkɔeƒe. 3 Wotsɔ xɔmetsovɔ tso xɔ sia\nmee eye woyɔa teƒe si le xɔmetsovɔa megbe la be, Kɔkɔeƒewo ƒe Kɔkɔeƒe. 4 Nu\nsiwo le xɔ sia mee nye Sikavɔsamlekpui kple aɖaka si woyɔna be Nubablaɖaka,\nwofa sika ɖe aɖaka sia ŋuti kpe ɖo. Le aɖaka sia me la, míakpɔ kpe eve siwo dzi\nwoŋlɔ se ewoawo ɖo, eye sikakplu si me mana le la hã le aɖaka la me hekpe ɖe Arɔn\nƒe atikplɔ si ƒo se la ŋuti. 5 Ŋutikɔkɔkɔe ƒe Kerubiwo nɔ Nubablaɖaka la tame eye\nwokeke woƒe aʋalawo ɖe teƒe si wotsɔa nu vɔ̃ kena le. Ke míate ŋu adzro nya siawo\nme ayi edzi fifia o. 6 Ne nu sia nu sɔ gbe vɔ la, Osɔfowo gena ɖe xɔ ŋgɔgbetɔ me\nɖaa edzedzi eye wowɔa mawusubɔsubɔdɔ. 7 Ke Osɔfogã ɖeka koe gena ɖe xɔ emetɔ\nme eye wòwɔa esia zi ɖeka ko le ƒe ɖeka me. Ne eyina la, megbea ʋutsɔtsɔ ɖe asi o,\nʋu si wòtsɔna saa vɔe, ɖe eya ŋutɔ kple dukɔ la ƒe nu vɔ̃ siwo wowɔ le manyamanya\nme la ta. 8 Gbɔgbɔ Kɔkɔe ɖee fia to esia dzi be womeklo nu le mɔ si yi Kɔkɔeƒe ƒe\nKɔkɔeƒe la dzi haɖe o, zi ale si Agbadɔ gbãtɔ la gale te nu ko. 9 Esiae nye nufiafia\ntso fifia ƒe ɣeyiɣiwo ŋuti esi le asi tɔm edzi be nunana kple vɔsa siwo wowɔna na\nMawu la, mate ŋu aɖe vɔ̃ ɖa le ame si le subɔsubɔ wɔm la ƒe susu me o. 10 Wonye\nnuɖuɖu, nunono kple ŋutikɔklɔ ƒe kɔnu vovovowo ko ƒe nya, esiwo nyegotadzesiwo\nƒe ɖoɖowo, esiwo nɔ anyi va se ɖe esime ɖoɖo yeyea va.\nKristo ƒe ʋu\n11 Esi kristo va abe nu nyui siwo li xoxo ƒe Osɔfogã ene la, eto gbedoxɔ si lolo hede\nblibo wu la me, gbedoxɔ si wometsɔ asi tui o alo miagblɔ be menye nuwɔwɔ la ƒe\nakpa aɖe o. 12 Mege ɖe Kɔkɔeƒewo ƒe Kɔkɔeƒe la me to gbɔ̃wo kple nyiviwo ƒe ʋu\nme o, ke boŋ ege ɖe Kɔkɔeƒewo ƒe Kɔkɔeƒe la me zi ɖeka hɔ̃ hena ɣeyiɣiwo katã to\neya ŋutɔ ƒe ʋu me, esia me wòto xɔ ɖeɖe mavɔ na mí. 13 Nenye be gbɔ̃wo kple\nnyitsuwo ƒe ʋu kpakple nyiviwo ƒe afi si wohlẽ ɖe ame siwo ŋuti mekɔ o la ŋu wɔnɛ\nbe woƒe ŋuti kɔna le gotagome la, 14 ekema geɖe wu Kristo, ame si to Gbɔgbɔ mavɔ\n16\nla me tsɔ eɖokui na Mawu fɔɖiɖimanɔmee la, ƒe ʋu aklɔ míaƒe dzitsinyawo ŋuti tso\nnu siwo hea ku vɛ la me, ale be míate ŋu asubɔ Mawu gbagbe la.\n15 Le susu sia tae Kristo nye nubabla yeye la ƒe avuléla be ame siwo woyɔ la\nnaxɔ domenyinyi mavɔ la ƒe ŋugbedodo. Azɔ la eku be wòazu fe xexeɖeta aɖe ame\nsiwo wɔ nu vɔ̃ le nubabla xoxoa te.\n16 Afi si woŋlɔ domenyigbalẽ da ɖi le la, ehῖa be ame si ŋlɔ agbalẽ sia naku\nhafi, 17 elabena wowɔa domenyigbalẽa me nyawo ŋuti dɔ ne ame si ŋlɔe da ɖi la\nmegava li o. Womewɔa domenyigbalẽ me nyawo ŋuti dɔ ne ame si ŋlɔ agbalẽa la le\nagbe o. 18 Esia tae womewɔ nubabla gbãtɔ me nyawo dzi ʋu manɔmee o. 19 Esi\nMose ɖe gbeƒã se ɖe sia ɖe si le segbalẽa me na dukɔ la la, etsɔ nyiviwo ƒe ʋu, tsi,\nɖetifufu dzẽ kple ƒumekutsa eye wòtsɔe hlẽ ʋu ɖe se gbalẽ kple dukɔ haho la ŋuti. 20\nTete wògblɔ bena, “Esia nye nubabla la ƒe ʋu, nubabla si Mawu de se na mi be\nmialé ɖe asi.” 21 Nenema ke wòhlẽ ʋu ɖe agbadɔ la kple nu siwo katã ŋuti dɔ\nwowɔna le subɔsubɔ me la ŋuti. 22 Le nyateƒe me se la bia be woakɔ nu sia nu kloe\nŋuti kple ʋu, eye newomekɔ ʋu ɖi o la nu vɔ̃ tsɔtsɔke manɔ anyi o.\n23 Eya ta ehῖa kokoko be woakɔ nu siwo nye dziƒonuwo ƒe vɔvɔli ŋuti kple\nvɔsa siawo, gake woakɔ dziƒonuawo ŋutɔ ŋu kple vɔsa siwo de ŋgɔ wu esiawo. 24\nElabena Kristo meyi ɖe Kɔkɔeƒe si wowɔ kple asi la me esi nye dziƒotɔ ƒe vɔvɔli la\nme o, ke boŋ eyi ɖe dziƒotɔ la ŋutɔ me afi si wodo ɖe Mawu ŋku me le azɔ ɖe mía\nteƒe 25 Nenema ke meyi ɖe dziƒo be wòatsɔ eɖokui ana zi geɖe abe ale si Osɔfogã la\ngena ɖe Kɔkɔeƒe ƒe Kɔkɔeƒe la ƒe sia ƒe kple ʋu si menye eya ŋutɔ tɔ o la ene o. 26\nNe ele alea la ele na Kristo be wòatsɔ eɖokui ana fukpekpe zi geɖe tso esi me ke\nwoɖo xexea me gɔme anyi, gake azɔ la eva zi ɖeka hena ɣeyiɣiwo katã le ɣeyiɣi\n17\nsiawo ƒe nuwuwu be wòaɖe nu vɔ̃ ɖa to eɖokui tsɔtsɔ savɔe me. 27 Abe ale si woɖoe\nna ame be wòaku zi ɖeka eye le esia megbe wòadze ŋgɔ ʋɔnudɔdrɔ̃ ene la, 28\nnenema ke wotsɔ Kristo hã savɔe zi ɖeka be wòaɖe ame geɖewo ƒe nu vɔ̃ ɖa eye\nagava zi evelia menye be wòagava ɖe nu vɔ̃ ɖa o ke boŋ be wòahe ɖeɖe vɛ na ame\nsiwo katã le elalam.\nKristo ƒe vɔsa ɖeka la hena ɣeyiɣiwo katã\n10 Se la nye nu nyui siwo gbɔna la ƒe vɔvɔli ko eye menye nua ŋutɔwo o. Le\nsusu sia ta la, vɔsa siwo wowɔna agbadre ƒe sia ƒe la, mate ŋu awɔ ame siwo va\nsubɔnɛ la blibo gbeɖe o. 2 Ne ɖe vɔsa mawo te ŋu wɔ wo blibo la, ne womedzudzɔ\nvɔsasa oa? Elabena, anye ne vɔsa la kɔ ame siwo sanɛ la ŋuti zi ɖeka hena ɣeyiɣiawo\nkatã eye woƒe dzitsinyawo magabu fɔ wo le woƒe nu vɔ̃wo ta o. 3 Ke vɔsa mawo\nɖoa ŋku nu vɔ̃ dzi na ameawo ƒe sia ƒe, 4 elabena mele bɔbɔe be nyitsuwo kple\ngbɔ̃wo ƒe ʋu naɖe nu vɔ̃ ɖa o.\n5 Eya ta esi Kristo va xexeame la egblɔ bena.\n“Mèdi vɔsa kple numemewo o, ke boŋ ŋutilã si nèdzra ɖo ɖi nam,\n6 eye numevɔsa kple nu vɔ̃ vɔsawo hã medzea ŋuwò o.\n7 Tete megblɔ be, ‘Nyee nye esi, woŋlɔ nu tso ŋutinye le lagbalẽgbalẽ me be,\nO Mawu, meva be mawɔ wò lɔlɔ̃nu.’”\n8 Gbã la egblɔ be, “Vɔsawo, numemewo kple numevɔsawo kpakple nu vɔ̃\nvɔsawo la medi wo o eye womedzea ŋuwò hã o.” Togbɔ be se la bia be woawɔ wo\nhã. 9 Tete wògblɔ bena, “Nyee nye esi, meva be mawɔ wò lɔlɔ̃nu.” Ale wòɖe se\n18\ngbãtɔ la ɖa be wòaɖo evelia anyi. 10 Eye to Mawu ƒe lɔlɔ̃nu wɔwɔ me wowɔ mí\nkɔkɔe to Yesu Kristo ƒe ŋutilã si wòtsɔ sa vɔe hena ɣeyiɣiwo katã la me.\n11 Osɔfo la wɔa eƒe vɔsasadɔwo gbe sia gbe eye nenema ke wòwɔ vɔsa\nmawo ke edzi edzi, vɔsa siwo mate ŋu aɖe nu vɔ̃ ɖa akpɔ gbeɖe o. 12 Ke esi Osɔfo\nsia ya sa vɔ ɖe nu vɔ̃wo ta zi ɖeka hena ɣeyiɣiawo katã la eyi ɖanɔ Mawu ƒe nuɖusi\nme. 13 Tso ɣemaɣi la ele lalam be woatsɔ eƒe futɔwo awɔ eƒe afɔɖodzinui. 14\nElabena to vɔsa ɖeka si wòwɔ me la ewɔ ame siwo ŋuti kɔm wòle la blibo tegbegbe\nle Mawu ƒe ŋkume.\n15 Gbɔgbɔ Kɔkɔe hã ɖi ɖase tso esia ŋuti, gbã la egblɔ bena, 16 “Esia nye nu\nsi mabla kpli wo le ɣeyiɣi ma megbe, Yehowae gblɔe. Matsɔ nye sewo ade woƒe\ndziwo me eye maŋlɔ wo ɖe woƒe susuwo me.” 17 Egagblɔ kpe ɖe eŋu be,\n“Nyemagaɖo ŋku woƒe nu vɔ̃wo kple nu vɔ̃ɖi wɔwɔwo dzi azɔ o.” 18 Eye afi si\nwotsɔ nu siawo ke le la vɔsasa ɖe nu vɔ̃ ta megahῖa o.\nYɔyɔ hena vevidodo\n19 Eya ta nɔvi lɔlɔ̃wo, esi me kakaɖedzi le mia si be miage ɖe Kɔkɔeƒe ƒe Kɔkɔeƒe la\nto Yesu ƒe ʋu me ŋuti la, 20 eʋu mɔ yeye kple mɔ gbagbe na mí to xɔmetsovɔ si nye\neƒe ŋutilã la me. 21 Eye esi Osɔfogã le mía si le Mawu ƒe aƒe nu ta la, 22 mina míate\nɖe Mawu ŋu le dzi vavã me kple xɔse ƒe kakaɖedzi blibo la me kple dzi siwo ŋu\nwohlẽ ʋu ɖo be wòaklɔ mía ŋuti tso dzitsinya vɔ̃ɖiwo me, eye wòale tsi na míaƒe\nŋutilãwo kple tsi zɔzrɔ̃e. 23 Mina míalé mɔkpɔkpɔ si me míeʋu la me ɖe asi\nmaʋãmaʋãe elabena ame si do ŋugbea la nye nuteƒewɔla. 24 Eye mina míabu ale si\nmíado ŋusẽ mía nɔewo la ŋuti be woayi dzi le lɔlɔ̃ kple dɔ nyui wɔwɔ me. 25\n19\nMigana míagbɔ dzɔ le míaƒe takpeƒewo dede me o, abe ale si ame aɖewo tsɔe ɖo dɔe\nnɔ kuvia wɔm ene o, ke boŋ mina míade dzi ƒo na mía nɔewo vevietɔ esi mienyae be\neƒe ŋkeke la te tu aƒe kpokploe.\n26 Ne míebua le nu vɔ̃ wɔwɔ dzi, esi míenya nyateƒe la vɔ megbe la, vɔsasa\nɖe nu vɔ̃wo ta aɖeke megali o, 27 ke nu si ko míanɔ mɔ kpɔm na le ŋɔdzi gã aɖe me\nlae nye ʋɔnudɔdrɔ̃ kple dzobibi si ava fiã Mawu ƒe futɔwo. 28 Ame sia ame si ada le\nMose ƒe se dzi la, woƒua kpee nublanuimakpɔmakpɔtɔe le ɖaseɖila eve alo etɔ̃ ƒe\nnya nu. 29 Tohehe gã kae miesusu be mehedze na ame si titi afɔ ɖe Mawu ƒe Vi la\ndzi oa? Ame si do ŋunyɔ nubabla la ƒe ʋu si klɔ eŋuti la abe nu makɔmakɔ wònye\nene eye wodzu amenuveve ƒe Gbɔgbɔ la? 30 Elabena míenya ame si gblɔ be,\n“Hlɔ̃biabia la tɔnyee, maɖo eteƒe nɛ,” egagblɔ hã be, “Aƒetɔ la adrɔ̃ ʋɔnu eƒe dukɔ\nla.” 31 Enye ŋɔdzinu be ame aɖe nage ɖe Mawu gbagbe la ƒe asi me.\n32 Miɖo ŋku ŋkeke siwo do ŋgɔ la dzi esi miexɔ kekeli la vɔ la mienɔ te sesῖe\nto ʋiʋli geɖewo me mieto fukpekpe hã me kalẽtɔe. 33 ɣeaɖewoɣi la wodzua mi le\ngaglã gbe eye wotia mia yome, ɣebubuɣiwo la mienɔ te kpe ɖe ame siwo nɔ xaxa\nmawo ke me la ŋuti. 34 Miefa konyi kple ame siwo wode gaxɔ me eye esi woxɔ\nmiaƒe nunɔamesiwo le mia si akpasesẽtɔe la miexɔe kple dzidzɔ, elabena miawo ŋutɔ\nmienyae be nunɔamesi siwo nyo saã wu eye womenyunyɔna o la le mia si.\n35 Eya ta dzi megaɖe le mia ƒo o elabena miaƒe dzideƒo ahe fetu geɖe vɛ na\nmi. 36 Ele be miado vevie ale be ne miewɔ Mawu ƒe lɔlɔ̃nu la miaxɔ nu si ƒe ŋugbe\nwòdo. 37 Elabena le ɣeyiɣi kpui aɖe megbe la, “Ame si gbɔna la ava ɖo matsi\nmegbe o. 38 Ke nye dzɔdzɔetɔ la anɔ agbe to xɔse me. Ke ne ede megbe la\n20\nnyemakpɔ dzidzɔ le eŋuti o.” 39 Ke míawo ya míele abe ame siwo de megbe eye\nwotsrɔ̃ la ene o, ke boŋ míenye ame siwo xɔe se eye míekpɔ ɖeɖe.\nTo xɔse me\n11 Azɔ la xɔse nye kaka ɖe nu siwo míekpɔ mɔ na la dzi kple dziɖoɖo ɖe nu\nsiwo míekpɔ o la ŋu. 2 To xɔse mee ame siwo do ŋgɔ la kpɔ ɖaseɖiɖi nyui le Mawu\ngbɔ le.\n3 To xɔse me míese egɔme be Mawu ɖe gbe eye xexeame va dzɔ ale be\nwòwɔ nu si wokpɔna la tso nu si wowekpɔna o la me.\n4 To xɔse me Abel tsɔ vɔsasa si nyo wu Kain tɔ la na Mawu. To xɔse me\nwokafui be enye ame dzɔdzɔe esi Mawu ƒo nu nyui tso eƒe vɔsa la ŋu. To xɔse me\nwògale nu ƒom ko togbɔ be eku hã.\n5 To xɔse me wokɔ Enɔk dzoe tso agbe sia me ale be meɖɔ ku kpɔ o, ale\nwomegakpɔe o elabena Mawu kɔe dzoe. Elabena hafi wokɔe dzoe la wogblɔ tso eŋu\nbe Mawu kpɔ ŋudzedze le eya amea ŋuti. 6 Xɔse manɔmee la ame aɖeke mate ŋu\nadze Mawu ŋu o, elabena ame si va Mawu gbɔ la ele be wòaxɔe se be Mawu li eye\nwòɖoa eteƒe na ame siwo dinɛ vevie.\n7 To xɔse me esi woxlɔ̃ nu Noa tso nu siwo mekpɔ dzɔ haɖe o ŋuti la etsɔ\nvɔvɔ̃ kɔkɔe kpa aɖakaʋu be wòaɖe eya kple eƒe ƒomea. To eƒe xɔse me wòbu fɔ\nxexeame eye wòzu dzɔdzɔenyenye si vana to xɔse me la ƒe domenyila.\n8 To xɔse me esi woyɔ Abraham be wòayi teƒe si wòava xɔ wòazu eƒe\ndomenyinu la, eɖo to eye wòyi, togbɔ be menya afi si yim wònɔ o hã. 9 To xɔse me\newɔ nɔƒe ɖe ŋugbedodonyigba la dzi eye wònɔ afi ma abe amedzro si le dzronyigba\n21\ndzi la ene, elabena enɔ avɔgbadɔwo me. Nenema kee nye Isak kple Yakɔb ame siwo\nhã nye ŋugbedodo ma ke ƒe domenyilawo kplii. 10 Elabena Abraham nɔ mɔ kpɔm na\ndu si Mawu ŋutɔ nye egɔmeɖola, aɖaŋuwɔla kple etula.\n11 To xɔse me esi Abraham tsi xɔ ƒe geɖe hã la, ete ŋu dzi Vi. Nenema Kee\nnye srɔ̃a, Sara, hã, ame si tsi ko tsã. To xɔse me Abraham zu fofo elabena Mawu\name si do ŋugbe nɛ la, bui nuteƒewɔlae. 12 Ale to ame ɖeka sia dzi, ame si ŋu míate\nŋu agblɔ le be megale ŋutsu me o la, dzidzime geɖe siwo sɔ gbɔ abe ɣletiviwo le\ndziŋgɔlῖ ŋu kple ƒutake ene la va dzɔ.\n13 Ame siawo katã va ku esime wogalé xɔse me ɖe asi ko. Womexɔ nu siwo\nƒe ŋugbe wodo na wo la o, ɖe ko wokpɔ wo, do dzaa na wo le adzɔge eye woʋu eme\nbe amedzrowo kple mɔzɔlawo yewonye le anyigba dzi le afi. 14 Ame siwo gblɔ nya\nsiawo tɔgbi la, ɖee fia be wole woawo ŋutɔ ƒe dedu dim. 15 Nenye be du si me\nwotso la ŋuti bum wonɔ la, anye ne mɔnukpɔkpɔ anɔ wo si be woatrɔ ayi. 16 Le\nesia teƒe la wole du si nyo wu esi nye dziƒotɔ la dim. Eya ta menye ŋukpe na Mawu\nbe woayɔe be woƒe Mawu o, elabena edzra du nyui aɖe ɖo ɖi na wo.\n17 To xɔse me esi Mawu do Abraham kpɔ la, etsɔ via Isak be yeasa vɔe, eya\name si xɔ ŋugbedodoawo la, nɔ klalo be yeatsɔ viaŋutsuvi ɖeka hɔ̃ la asa vɔe, 18\ntogbɔ be Mawu gblɔ nɛ be, “To Isak dzi la dzidzimevi siwo katã ƒe ŋugbe wodo na\nwò la ava dzɔ” hã. 19 Abraham dze sii be Mawu ate ŋu afɔ ame kukuwo ɖe tsitre\neye woate ŋu agblɔe ko be exɔ Isak tso ku me.\n20 To xɔse me Isak yra Yakɔb kple Esau, ku ɖe nu si woava nye le etsɔ me\nŋuti.\n22\n21 To xɔse me Yakɔb yra Yosef viŋutsuwo le esime eƒe kuɣi ɖo eye wòziɔ ɖe\neƒe atitɔɖeŋu ŋuti hesubɔ Mawu.\n22 To xɔse me esime Yosef ƒe kuɣi ɖo la, eƒo nu tso Israelviwo ƒe gododo le\nEgipte ŋuti eye wògblɔ ɖoɖo tso eƒe ƒuwo ŋuti na wo.\n23 To xɔse me Mose dzilawo ɣlae ɣleti etɔ̃ sɔŋ le edzidzi vɔ megbe elabena\nwokpɔe dze sii be menye vidzῖ dzodzro aɖe koe wònye o eya ta womevɔ̃ na fia la ƒe\nse dzi dada o.\n24 To xɔse me esi Mose va tsi la, egbe be womayɔ ye be Farao vinyɔnu ƒe\nviŋutsu o 25 ke boŋ elɔ̃ be yeakpe fu kple Mawu ƒe amewo wu be yease nu vɔ̃ ƒe\nvivi hena ɣeyiɣi kpui aɖe ko. 26 Ebu vlododo le “Mesia” la ta nu xɔasi wu kesinɔnu\nsiwo katã nɔ Egipte elabena enɔ mɔ kpɔm na eƒe fetu gã si nɔ ŋgɔgbe. 27 To xɔse\nme Mose dzo le Egipte eye mevɔ̃ na fia la ƒe dziku o, ke boŋ edo vevi nu elabena\nekpɔ eya, ame si womekpɔna kple ŋku o. 28 To xɔse me Mose ɖo Ŋutitotoŋkekenyui\nkple ʋehehlẽ la anyi ale be nugblẽla si wu ŋgɔgbeviwo la maka asi Israelviwo ƒe\nŋgɔgbeviwo ŋu o.\n29 To xɔse me Israelviwo tso Ƒu Dzῖ la abe anyigba ƒuƒui dzie wozɔ ene,\ngake esi Egiptetɔwo hã dze agbagba be yewoawɔ nenema la, wo katã tsi Ƒu Dzῖ la\nme.\n30 To xɔse me Yeriko ƒe gliwo mu esi Israelviwo ƒo xlãe ŋkeke adre.\n31 To xɔse me gbolo Rahab, esi wòxɔ ŋkutsalawo ta la, womewui kpe ɖe\ntosẽlawo ŋuti o.\n32 ɖe wògahiã be mayi edzia? ɣeyiɣi mele asinye be maƒo nu le Gideon,\nBarak, Samson, Yefta, David, Samuel kple nyagblɔɖila bubuwo ŋuti o, 33 ame siwo\n23\nto xɔse me xɔ fiaɖuƒewo, ɖu dzi le dzɔdzɔenyenye me eye woƒe asi su nu si ƒe ŋugbe\nwodo la dzi. Ame siawo de ga nu na dzatawo, 34 tsi dzoƒeaɖewo nu eye wosi le yi\nnu, ame siwo ƒe gbɔdzɔgbɔdzɔ trɔ zu ŋusẽ, wozu kalẽtɔwo le aʋa me eye woɖu\ndzronyigbadziʋakɔwo dzi. 35 Wogbɔ agbe nyɔnu siwo ƒe lɔlɔ̃tɔwo ku eye wotsɔ wo\nna wo agbagbe. Wowɔ funyafunya ame bubuwo eye wogbe be womegana ablɔɖe\nyewo o ale be tsitretsitsi si nyo wu la nasu yewo si. 36 Woɖu fewu le ame aɖewo ŋu,\nwoƒo ɖewo kple atam ke wode ga bubuwo eye wode wo gaxɔ me. 37 Woƒu kpe wo,\nwodze wo kple laxalaxa ɖe eve eye wowu wo kple yi. Wonɔ yiyim le alẽgbalẽwuwo\nkple gbɔ̃gbalẽwuwo me le ahedada gã aɖe me. Woti wo yome eye wosẽ ŋuta le wo\nŋu, 38 womeɖi naneke le xexe sia me o. Wonɔ tsaglãla tsam le gbedzi, towo dzi,\nagadowo me kple agakpetowo me le anyigba dzi.\n39 Woɖi ɖase nyui le ame siawo katã ŋuti le woƒe xɔse ta, ke hã la wo\ndometɔ aɖeke mexɔ nu si ƒe ŋugbe wodo la o. 40 Mawu wɔ ɖoɖo si nyo wu la ɖe\nmía ŋuti, ale be ne wowɔ ɖeka kpli mí la hafi ko woade blibo.\nMawu hea viawo\n12 Eya ta esi ɖaseɖilawo ƒe ha gã aɖe ƒo xlã mí ta la, mina míaɖe mɔxenu ɖe sia\nɖe kple nu vɔ̃ si bla mí sesῖe la ɖa eye mina míake duɖime si woɖo ɖi na mí la kple\nvevidodo. 2 Mina míakpɔ Yesu dzi, ame si nye míaƒe xɔse ƒe gɔmeɖola kple nuwula,\name si le dzidzɔ si le ŋgɔ nɛ ta la, to atitsoga ƒe fu la me eye mebui ŋukpee o. Ale\nwòyi ɖanɔ Mawu ƒe fiazikpui la ƒe nuɖusime. 3 Mibu fukpekpe gã si me wòto le nu\nvɔ̃ wɔlawo sime ŋu ale be miagagbɔdzɔ eye dzi naɖe le mia ƒo o.\n24\n4 Le miaƒe ʋiʋli le nu vɔ̃ sime la, mieʋli va se ɖe esime miaƒe ʋu kɔ ɖi haɖe\no. 5 Ke mieŋlɔ dzideƒonya si yɔ mi be viŋutsuwo la be. Nya lae nye be,\n“Vinyeŋutsu, mègado vlo Aƒetɔ la ƒe amehehe eye dzi megaɖe le ƒowò ne eka mo na\nwò o, 6 elabena Aƒetɔ la ɖɔa ame siwo wòlɔ̃ la ɖo eye wòhea to na ame sia ame si\nwòxɔ abe viaŋutsu ene.”\n7 Mito fukpekpe me abe miaƒe hehe ƒe akpa aɖe ene elabena Mawu le mia\nhem abe viaŋutsuwo ene elabena viŋutsu kae li ame si fofoa mehea to na o? 8 Ame\nsia ame toa hehe me eya ta ne miawo mieto hehe me o la, ekema mienye viŋutsuvi\nvavãwo o, ke boŋ mienye ahasiviwo. 9 Gawu la, anyigbadzifofowo le mía si, ame\nsiwo naa hehe mí eye míetsɔ bubu naa wo ɖe eta. Geɖe wu la, ele be míabɔbɔ mía\nɖokui ɖe mía Fofo, gbɔgbɔmetɔ, te be míanɔ agbe! 10 Míaƒe anyigbadzifofowo hea\nto na mí hena ɣeyiɣi kpui aɖe abe ale si wònyo na woe ene gake Mawu ya hea to na\nmí hena míaƒe nyonyo be míakpɔ gome le eƒe kɔkɔenyenye me. 11 Tohehe aɖeke\nmeli si vivia ame nu o, ke boŋ evena, ke hã la, emegbe la, etsea dzɔdzɔenyenye kple\nŋutifafa ƒe kuwo na ame siwo to tohehe la te.\n12 Eya ta mido ŋusẽ miaƒe abɔ siwo gbɔdzɔ kple miaƒe klo beliwo. 13 Mita\nmɔ dzɔdzɔewo na miaƒe afɔwo ale be atatututɔ matsi mɔ ta o, ke boŋ wòakpɔ dɔyɔyɔ.\nNuxɔxlɔ̃ ɖe nugbegbe le Mawu gbɔ ŋuti\n14 Midze agbagba ɖe sia ɖe be mianɔ anyi kple amewo katã le ŋutifafa me eye\nmianɔ kɔkɔe, elabena kɔkɔenyenyemanɔmee la ame aɖeke mate ŋu akpɔ Aƒetɔ la o.\n15 Mikpɔ egbɔ be, Mawu ƒe amenuveve metsi ame aɖeke ŋu o eye mi kpɔ nyuie be\ngbe vɔ̃ aɖeke meto ke ɖe mia dome esi ava zu aɖi vɔ̃ɖi anɔ fu ɖem na ame geɖewo\n25\nahaƒo ɖi wo o. 16 Mikpɔ nyuie be ame aɖeke mezu ahῖawɔla alo anye mawumavɔ̃la\nabe Esau ene ame si tsɔ eƒe ŋgɔgbevinyenye kple eŋu domenyinuwo dzra ɖe nuɖuɖu\nzi ɖeka ko ta la ene o. 17 Abe ale si mienya nyuie ene la, esi wòva be yeanyi yayra\nsia ƒe dome emegbe la, wogbe enana. Mɔ aɖeke meli si dzi wòato be woatrɔ nu sia\no, togbɔ be edi yayra sia kple aɖatsi hã.\n18 Menye to si ŋuti woate ŋu aka asii, to si le bibim kple dzo la gbɔe mieva\no, mieva viviti, afudodo kple ahom gbɔ o. 19 Menye kpẽɖiɖi, gbe si le nu ƒom ale be\name siwo see la ɖe kuku nɛ be megaƒo nu na yewo azɔ o la gbɔe mieva o, 20\nelabena womate ŋu awɔ ɖe gbe si woɖe na wo be, “Ne lã aɖe gɔ̃ hã ka asi to la ŋu\nla, ele be woaƒu kpee woaku” la dzi o. 21 Nukpɔkpɔ la dzi ŋɔ ale gbegbe be Mose\ngblɔ be, “Mele dzodzom nyanyanya kple vɔvɔ.”\n22 Ke mieva Zion to la gbɔ, dziƒo Yerusalem, si nye Mawu gbagbe la ƒe du la\ngbɔe mieva. Mieva mawudɔla akpe akpe siwo ƒo ƒu le dzidzɔ kpɔm la ƒe asaɖa me.\n23 Mieva ŋgɔgbevi la ƒe hame, ame si ƒe ŋkɔwo woŋlɔ ɖe dziƒo. Mieva Mawu, ame\nsi nye amegbetɔwo katã ƒe ʋɔnudrɔ̃la la gbɔ. Mieva ame dzɔdzɔe siwo wowɔ blibo la\nƒe gbɔgbɔwo gbɔ, 24 mieva Yesu, nubabla yeye la ƒe avulé la la gbɔ kple ʋuhehlẽ si\nƒo nu nyie wu Abel ƒe ʋu la gbɔ.\n25 Mikpɔ nyuie be miagagbe toɖoɖo ame si le nu ƒom la o. Nenye be womete\nŋu si, esi wogbe toɖoɖo eya ame si xlɔ̃ nu wo le anyigba dzi la nu o la, ale ke míawo\nya miate ŋu asii ne míegbe toɖoɖo ame si le nu xlɔ̃m mí tso dziƒo? 26 Le ɣemaɣi me\nla, eƒe gbe ʋuʋu anyigba gake azɔ la edo ŋugbe be, “Magaʋuʋu menye anyigba ɖeɖe\nko o, ke boŋ dziƒowo hã” 27 Nyagbe, “ake” ɖee fia be woaɖe nu si woate ŋu aʋuʋu\n26\nla ɖa, nu siwo nye nuwɔwɔwo ale be nu siwo womate ŋu aʋuʋu o la ɖeɖe ko natsi\nanyi.\n28 Eya ta esi míele mɔ kpɔm na fiaɖuƒe si womate ŋu aʋuʋu o la xɔxɔ la,\nmina míada akpe ɖe eta eye míasubɔ Mawu le mɔ si adze la dzi le vɔvɔ̃ kple dzodzo\nnyanyanya me, 29 elabena dzo si fiaa nu lae nye míaƒe Mawu la.\nTaƒonyawo kple ŋusẽdoamenyawo\n13 Minɔ mia nɔewo lɔlɔ̃ dzi ɖaa abe dadaviwo ene 2 Migaŋlɔ amedzrowɔwɔ be\no, to esia wɔwɔ me ame aɖewo xɔ mawudɔlawo le manyamanya me 3 miɖo ŋku ame\nsiwo wode gaxɔme la dzi abe miawo hãe le gaxɔme kpli wo ene. Nenema ke miɖo\nŋku ame siwo wole fu wɔmii la dzi abe miawo hãe le fua kpem ene.\n4 Ame sia ame nade bubu srɔ̃ɖeɖe ŋu eye womaƒo ɖi srɔ̃ɖeba o elabena\nMawu abu fɔ ahasiwɔlawo kple matrewɔlawo katã. 5 Mite mia ɖokuiwo ɖa xaa tso\ngalɔlɔ̃ gbɔ eye nu si le mia si la nedze mia ŋu elabena Mawu gblɔ be, “Nyemaɖe asi\nle mia ŋu akpɔ o eye nyemagblẽ mi ɖi akpɔ gbeɖe o.” 6 Esia ta míegblɔ kple dzideƒo\nbe, “Yehowae nye nye xɔnametɔ, nyemavɔ̃ o. Nu ka amegbetɔ ate ŋu awɔm?”\n7 Miɖo ŋku miaƒe kplɔlawo dzi, ame siwo gblɔa Mawu ƒe nya na mi. Mibu\nnu siwo do go tso woƒe agbenɔnɔ me la ŋuti ne miasrɔ̃ woƒe xɔse. 8 Yesu Kristo\nmetrɔna gbeɖe o, ale si wònɔ etsɔ si va yi, nenema kee wòle egbe eye nenema kee\nwòanɔ ɖaa. 9 Migana nufiafia trama aɖeke nakplɔ miaƒe susuwo adzoe o. Enyo be\nwoatsɔ amenuveve ado ŋusẽ miaƒe dziwo ke menye to nuɖuɖu tɔxɛ aɖewo ƒe sewo\ndzi wɔwɔ me o, esiwo mehea viɖe aɖeke vanɛ na ame siwo ɖunɛ la o. 10\n27\nVɔsamlekpui aɖe le mia si, Osɔfo siwo subɔna le Agbadɔ me gɔ̃ hã mekpɔ mɔ aɖu\nnu si tso vɔsamlekpui sia dzi o.\n11 Osɔfogã la tsɔa lãwo ƒe ʋu yina ɖe Kɔkɔeƒe ƒe Kɔkɔeƒe la abe nu vɔ̃ ŋuti\nvɔsa ene, gake wotɔa dzo lãawo ŋutɔ le asaɖa la godo. 12 Esia tae Yesu hã kpe fu le\ndu la ƒe agbo godo be wòakɔ eƒe amewo ŋu, awɔ wo kɔkɔe to eya ŋutɔ ƒe ʋu la me.\n13 Eya ta mina míayi egbɔ azɔ le asaɖa la godo be míawo hã míaɖu ŋukpe si wòtsɔ,\n14 elabena du si nɔa anyi ɖaa la, mele mía si le afii o, ke míele mɔ kpɔm na du si\nlava va.\n15 Eya ta mina míatsɔ kafukafuvɔsa na Mawu ɣesiaɣi to Yesu dzi, kafukafu\nsiwo nye kutsetse tso nuyi siwo ʋua Yesu ƒe ŋkɔ me la me. 16 Migaŋlɔ nyuiwɔwɔ be\no eye miama nu kple mia nɔewo elabena vɔsa siawo tɔgbie dzea Mawu ŋu.\n17 Miɖo to miaƒe kplɔlawo eye miwɔ ɖe nu siwo wogblɔ na mi la dzi elabena\nwole mia ta kpɔm abe ame siwo wòle be woana akɔnta Mawu tso woƒe dɔwɔna ŋu\nene. Miɖo to wo ale be woƒe dɔwɔwɔ nanye dzidzɔ na wo eye mazu agba na wo o,\nelabena ne ele alea la, manye kpekpeɖeŋu aɖeke na miawo hã o. 18 Mido gbe ɖa ɖe\nmía ta ɣesiaɣi. Míeka ɖe edzi be dzitsinya nyui le mía si eye míedina be míanɔ agbe\nbubutɔe ɣesiaɣi le nu sia nu me. 19 Medi vevie be maƒoe ɖe mia nu tɔxɛ be miado\ngbe ɖa be woaɖe asi le ŋutinye na mi kpuie.\n20 Ŋutifafa ƒe Mawu la, ame si to nubabla mavɔ ƒe ʋu la me kplɔ míaƒe Aƒetɔ\nYesu Kristo Alẽkplɔla gã la do goe tso ame kukuwo dome la, 21 natsɔ nu nyui sia\nnu nyui akpe ɖe mia ŋuti le eƒe lɔlɔ̃nuwɔwɔ ta eye wòawɔ nu si dze eŋu la le mía me\nto Yesu Kristo dzi, ame si ko tɔ anye ŋutikɔkɔe tso mavɔ me yi mavɔ me. Amen.\n22 Nɔvi lɔlɔ̃awo, mele eƒom ɖe mia nu be mialé to ɖe nye dzideƒonamenyawo\nŋu elabena agbalẽ kpui aɖe koe wònye meŋlɔ na mi.\n23 Medi be mana mianya be woɖe asi le mía nɔvi Timoteo ŋu. Ne eva ɖo afi\nsia kaba la, nye kplii míava kpɔ mi ɖa.\n24 Mido gbe na miaƒe kplɔlawo katã kple Mawu ƒe ameawo katã. Nɔvi siwo\ntso Italia hã do gbe na mi.\n25 Amenuveve nanɔ anyi kple mi katã.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Jacques', '2 janvier 2016 admin Aucun commentaire amour, Bible, chrétien, épître, ewe, Togo', 'YAKOBO ƑE AGBALẼ\nKpɔkplɔyiɖeme:\nAme si ŋlɔ Yakobo ƒe Agbalẽe nye Yakobo si amewo gblɔ be\nenye Yesu nɔvi eye wòganye tatɔ gbãtɔ na Yerusalem Hamea.\nEŋlɔ agbalẽ sia na Yudatɔ siwo nye kristotɔ siwo kaka ɖe teƒe\nvovovowo. Eƒo nu tso nu siwo wòle be kristotɔwo nawɔ la ŋuti.\nKe nu si dzi wòte gbe ɖo vevie wue nye, ele be dɔwɔwɔ nakpe\nɖe xɔse ŋu hafi kristotɔ ƒe xɔse nade blibo.\nEmenyawo 1. Agbenɔnɔ abe kristotɔ ene, 1:1-27\n2. Nufiamewo kple nyaheɖeameŋuwo, 2:1-4:17\n3. Nufiamewo dziyiyi, 5:1-20\n1 Agbalẽ sia tso Yakobo, Mawu kple Aƒetɔ Yesu Kristo ƒe dɔla, gbɔ na Yudatɔ\nkristotɔ siwo kaka ɖe xexeame godoo. Mele gbe dom na mi katã.\n2 Nɔvi lɔlɔ̃awo, ne dodokpɔ ƒomevi geɖewo tu mi la mibui dzidzɔ sɔŋ, 3\nelabena mienyae bena miaƒe xɔse ƒe dodokpɔ hea dzidodo vanɛ. 4 Ele be dzidodo\nnawu eƒe dɔ nu ale be miatsi azu blibo eye naneke mahiã mi o.\n5 Ne ame aɖe hiã nunya la nebia Mawu ame si naa ame sia ame faa kple\ndɔmekɔkɔ eye Mawu anae fɔbubumanɔmee. 6 Gake ne ebia la ele nɛ be wòaxɔe\nase ɖikekemanɔmee elabena ame si kea ɖi la le abe ƒutsotsoe si ya ƒona yina gbɔna la\nene. 7 Ame ma megasusu be yeaxɔ naneke tso Aƒetɔ la gbɔ o. 8 Elabena enye dzime\neve susula eye meli ke le nu siwo katã wowɔna la me o. 9 Nɔvi si mele nɔƒe kɔkɔ\naɖeke o la neƒo adegbe be wodo ye ɖe dzi. 10 Ke ame si si kesinɔnuwo le la neƒo\nadegbe be yemenye naneke o elabena enu ava yi abe seƒoƒo le gbedzi ene. 11\nElabena ɣe dzena eye ɣe la ƒe ŋusẽ naa gbe yrɔna eye eƒe seƒoƒo duduna, ale wòbua\neƒe anidzedze. Nenema ke kesinɔtɔ hã nu ava yi esime wòɖo eƒe agbe ƒe viviƒe.\n12 Woayra ame si doa dzi le tetekpɔ me elabena ne enɔ te va se ɖe nuwuwu\nla axɔ agbefiakuku esi ƒe ŋugbe Mawu do na ame siwo lɔ̃nɛ.\n13 Ne wote ame aɖe kpɔ la megagblɔ be, “Mawu le teyem kpɔ o.” Elabena\nwomate ŋu atsɔ nu vɔ̃ɖi ate Mawu kpɔ alo eya ŋutɔ hã nate ame aɖeke akpɔ o. 14 Ke\nboŋ ame sia ame ƒe didi vɔ̃woe tenɛ kpɔna eye woblea enu hehenɛ dzonae. 15\nEmegbe la didi vɔ̃ la fɔa fu hedzia nu vɔ̃ eye ne nu vɔ̃ tsi nyuie la edzia ku.\nNu nyuiwo katã tsoa Mawu gbɔ\n16 Nɔvi lɔlɔ̃awo, migana woable mi o. 17 Nunana nyui kple nunana deblibo ɖe\nsia ɖe dziƒoe wòtsona, tso dziƒokekeli ƒe Fofo la gbɔ, ame si metrɔna abe ale si\nvɔvɔlῖ trɔnae ene o. 18 Enye eƒe lɔlɔ̃nu be wòadzi mí to nyateƒe ƒe nya la me ale be\nmíanye eƒe nuwɔwɔwo katã ƒe kutsetse gbãtɔ.\nNya la sese kple edziwɔwɔ\n19 Nɔvinye lɔlɔ̃awo, milé ŋku ɖe nu sia ŋu be: ame sia ame naɖe abla le nusese me,\nnanɔ blewu le nuƒoƒo kple dzikudodo me, 20 elabena ame ƒe dziku mehea\ndzɔdzɔenyenye ƒe agbenɔnɔ si Mawu di la vanɛ o. 21 Eya ta miɖe ŋutilãmeɖiƒoƒowo\nkatã ɖi kple nu vɔ̃ɖi wɔwɔ si bɔ ɖe mia dome la ɖi, eye miatsɔ ɖokuibɔbɔ axɔ nya si\nwodo ɖe mia me esi si ŋusẽ le be wòaɖe miaƒe luʋɔwo.\n22 Miganye nya la selawo ko ahanɔ mia ɖokuiwo blem o, ke boŋ miwɔ ɖe nu\nsi nya la gblɔ dzi. 23 Elabena ame aɖe si se nya la eye mewɔ ɖe edzi o ɖi ame aɖe si\nkpɔ eƒe mo le ahuhɔ̃e me. 24 Ke esi wodzo le ahuhɔ̃ea gbɔ la megaɖo ŋku ale si eƒe\ndzedzeme le la dzi o. 25 Ke ame si dzroa Mawu ƒe se si de blibo, si naa ablɔɖe ame\nla me tsitotsito ɣesiaɣi eye meŋlɔa nu si wòsrɔ̃ la be o ke boŋ wòwɔa edzi la\nwoayrae le nu si wòwɔna la me.\nXɔse kple dɔwɔwɔ\n26 Ne ame aɖe gblɔ be yenye xɔsetɔ ke mede ga eƒe aɖe o la le eɖokui blem eye eƒe\nxɔse la hã nye dzodzro. 27 Xɔse si mía Mawu Fofo la xɔna abe esi le dzadzɛ eye\nkpɔtsɔtsɔ mele eŋu o lae nye esi be: woakpɔ tsyɔ̃eviwo kple ahosiwo dzi le woƒe\nxaxa me, eye be amea maƒo ɖi eɖokui kple xexemenuwo o.\n2 Nɔvinye lɔlɔ̃awo, abe ame si xɔ míaƒe ŋutikɔkɔe ƒe Aƒetɔ, Yesu Kristo, dzi se\nene la, migakpɔ ame ŋkume o. 2 Mítsɔe be ame aɖe va míaƒe sɔleme eye wòdo\nsikasigɛ nyuitɔ heta avɔ xɔasi eye ame dahe si do awu vuvu hã ge ɖe sɔlemexɔa me.\n3 Ne mietsɔ bubu tɔxɛ na ame si do awu xɔasi la hegblɔ nɛ be, “Va nɔ teƒe nyui\nsia,” gake miegblɔ na ame dahe la be “Wò ya nɔ tsitre ɖe afi ma” alo “Bɔbɔ nɔ\nanyigba le nye afɔnu,” la 4 ɖe miede vovo ameawo me le mia dome eye mieva zu\nʋɔnudrɔ̃la siwo me susu vɔ̃ɖiwo le o mahã?\n5 Nɔvinye lɔlɔ̃tɔwo, miɖo tom: ɖe Mawu metia ame siwo xexemetɔwo buna\nbe wonye ame dahewo la be woanye kesinɔtɔwo le xɔse me eye be woanyi fiaɖuƒe si\nŋugbe wòdo na ame siwo lɔ̃nɛ la ƒe dome o mahã? 6 Ke miawo la miedzu ame\ndahewo. ɖe menye kesinɔtɔwoe le miabam oa? 7 ɖe menye woawoe le ɖi ƒom ame\nsi ŋu bubuŋkɔ le, ame si tɔ mienye la oa?\n8 Ne mielé fiasedede si le mawunya me esi gblɔ be, “Lɔ̃ hawòvi abe wò\nŋutɔ ɖokuiwò ene,” ɖe asi la miele nu dzɔdzɔetɔ wɔm. 9 Ke ne miele ame ŋkume\nkpɔm la miewɔ nu vɔ̃ eye se la bu fɔ mi be mienye sedzidalawo.\nAmeŋkumekpɔkpɔ meganɔ mia dome o\n10 Ame si wɔa Mawu ƒe sewo katã dzi, gake wòda le ɖeka pɛ dzi la, eda le wo katã\ndzi. 11 Elabena ame si de se be, “Mègawɔ ahasi o” la eya kee de se be, “Mègawu\name o.” Eya ta ne mèwɔ ahasi o, gake nèwu ame la, ènye sedzidala. 12 Miaƒe nuƒo\nkple agbenɔnɔ naɖee fia be wole ʋɔnu drɔ̃ ge mi kple se si naa ablɔɖe. 13 Elabena\nʋɔnudɔdrɔ̃ si me nublanuikpɔkpɔ mele o la woatsɔ na ame si mekpɔa nublanui o.\nNublanuikpɔkpɔ ɖua ʋɔnudɔdrɔ̃ dzi.\n14 Nɔvinye lɔlɔ̃awo, viɖe ka wòanye ne ame aɖe gblɔ bena xɔse le ye si evɔ\nla dɔwɔwɔ mekpe ɖe eŋu o? ɖe xɔse sia tɔgbi ate ŋu aɖeea? 15 Mítsɔe be nɔviŋutsu\nalo nɔvinyɔnu aɖe li esi si avɔ kple gbe sia gbe ƒe nuɖuɖu mele o. 16 Ne mia dometɔ\naɖe agblɔ nɛ be, “Heyi, medi dzɔgbenyui na wò, de dzo lãme eye naɖi ƒo nyuie,”\nevɔ mehewɔ naneke le eƒe ŋutilãmehiahiãwo ŋuti o la, viɖe kae wonye? 17 Nenema\nkee, nye xɔse ŋutɔ hã. Ne dɔwɔwɔ mekpe ɖe eŋu o la enye nu kuku. 18 Ke ame aɖe\n5\nagblɔ dzideƒotɔe be, “Wò la xɔse le asiwò ke nye la dɔwɔwɔwo le asinye.” Fia wò\nxɔse si ŋu dɔwɔwɔwo mekpe ɖo o lam eye nye hã maɖe nye xɔse afia wò to dɔ siwo\nmewɔna la me. 19 Èxɔe se be Mawu ɖeka koe li, enyo gake gbɔgbɔ vɔ̃wo hã xɔe se\nnenema eye wodzona nyanyanya kple vɔvɔ̃. 20 Wò bometsila, ɖe nèle kakaɖedzi dim\nhafi anya be xɔse, dɔwɔwɔmanɔmee nye xɔse kuku oa? 21 ɖe womebu mía tɔgbui,\nAbraham, be enye dzɔdzɔetɔ le nu si wòwɔ esi wòtsɔ via Isak be yeasa vɔe na Mawu\noa? 22 Edze faã be eƒe xɔse kple dɔwɔwɔwo sɔ ɖekae ale be eƒe xɔse de blibo to nu\nsi wòwɔ la me. 23 Esia wɔ ɖe mawunya si gblɔ be, “Abraham xɔ Mawu dzi se eye\nwòto esia me zu ame dzɔdzɔe” la dzi eya ta woyɔe be Mawu xɔlɔ̃. 24 Edze ƒãa be\nmenye ame ƒe xɔse ɖeɖe koe wotsɔna tsoa afia o ke boŋ dɔ siwo wòwɔ hã kpena ɖe\neŋu.\n25 Nenema ke ɖe womebu Rahab gbolo la gɔ̃ hã be enye dzɔdzɔetɔ le nu si\nwòwɔ esi wòɣla ŋkutsala siwo dze egbɔ eye wòna woto mɔ bubu dzo oa? 26 Ale si\nŋutilã, gbɔgbɔmanɔmee nye nu kuku la nenema ke xɔse, dɔwɔwɔmanɔmee hã nye nu\nkuku.\n3 Nɔvinye lɔlɔ̃awo, mia dometɔ geɖewo megabu wo ɖokuiwo nufialawoe o,\nelabena mienyae be mí ame siwo nye nufialawo la woadrɔ̃ ʋɔnu mí vevie wu ame\nbubuwo. 2 Elabena mía dometɔ ɖe sia ɖe daa vo le mɔ geɖewo nu. Ne ame aɖe\nmedaa vo le nuƒoƒo me o la eyae nye ame si de blibo ale wòtea ŋu dea ga eƒe ŋutilã\nblibo la. 3 Numega sue si míedea sɔwo ƒe nume la, eyae nana be woɖoa to mí eye\nmíetea ŋu trɔa lã bliboa ɖe afi sia afi. 4 Mítsɔ tɔdziʋu gãwo abe kpɔɖeŋu ene. Togbɔ\n6\nbe wololo gã eye ya sesẽwoe hea wo hã la, kuɖɔ sue aɖe si le ʋua gɔme lae kuɖɔɖola\nla zãna tsɔna trɔa tɔdziʋu gã la ƒe mo ɖe afi sia afi si wòdi be tɔdziʋu gã la nayi. 5\nNenema ke ame ƒe aɖe nye ŋutinu sue aɖe ko gake etea ŋu ƒoa adegbe gã. Mikpɔ ale\nsi dzoxi sue aɖe tea ŋu tɔa dzo ave gãwoe la ɖa. 6 Aɖe ŋutɔ hã nye dzo, enye\nxexeme vɔ̃ɖi le ŋutinuwo dome. Egblẽa ameti blibo la dome. Etɔa dzo amea ƒe\nagbemɔzɔzɔ blibo la eye mlɔeba la wotɔa dzo eya ŋutɔ hã le dzo mavɔ ʋe me. 7\nAmegbetɔ ate ŋu amla lã ɖe sia ɖe ƒomevi, xeviwo, nutatawo kple tɔmelãwo siaa, 8\ngake ame aɖeke mate nu amla ame ƒe aɖe o. Enye aɖi vɔ̃ɖi si dzi womate ŋu aɖu o. 9\nMietsɔa míaƒe aɖe kafua míaƒe Aƒetɔ kple Mawu eye míegatsɔa aɖe ma ke ƒoa fi dea\namegbetɔ si wowɔ ɖe Mawu ƒe nɔnɔme me. 10 Kafukafu kple fiƒode dona tsoa\name ƒe nu ɖeka ma ke me. Ke, nɔvinyewo, le nyateƒe me la, mele be wòanɔ alea o.\n11 ɖe vudo ɖeka ma ate ŋu adzi tsi vivi kple dzetsia? 12 Nɔvinyewo, ɖe gboti ate ŋu\natse amikutsetsewo, alo wainka ate ŋu atse gbowoa? Gbeɖe, dzetsivudo hã mate ŋu\nadzi tsi vivi o.\nNunya ƒomevi eve\n13 Ame kae nye nunyala kple nugɔmesela le mia dome? Neɖee fia to agbe nyui nɔnɔ\nkple dɔwɔwɔ siwo wowɔ le ɖokuibɔbɔ si tsoa nunya gbɔ la me. 14 Ke ne míaƒe dzi\nyɔ fũu kple ŋuʋaʋã vɔ̃ɖi kple dokuitɔdidi la, esia meganye adegbe míanɔ ƒoƒom alo\nagbe nyateƒe la o. 15 “Nunya” sia tɔgbi metso dziƒo o, ke boŋ etso anyigba dzi afi\neye wònye nu si tso Abosam gbɔ eye eŋuti mekɔ o. 16 Elabena afi si ŋuʋaʋã\nkple ɖokuitɔdidi vivivo le lae, masɔmasɔ kple nu vloe ɖe sia ɖe wɔwɔ nɔna.\n7\n17 Ke nunya si tso dziƒo la, gbã la, ele dzadzɛ eye wòlɔ̃a tomefafa, efana na\name bubuwo, ebɔbɔa eɖokui, eye wòyɔ fũu kple nublanukpɔkpɔ. Kpe ɖe esiawo ŋuti\nla, etsea ku nyuiwo, medea ame dzi o eye wòwɔa nu si le eteƒe. 18 Ŋutifafame\nsiwo ƒãa ŋutifafa la, xaa dzɔdzɔenyenye ƒe kutsetse.\nNu siwo hea avuwɔwɔ vanɛ\n4 Nu kae hea avuwɔwɔ kple dzrewɔwɔ vaa mia dome? ɖe menye miaƒe\ndzimedidi siwo le aʋa wɔm le mia me lae oa? 2 Miedia nu gake miekpɔnɛ o, miewua\name, xɔa eƒe nuwo, gake nu si dim miele la masu mia si o. Miewɔa dzre eye\nmiewɔa avu hã gake nuawo mesua mia si o, elabena miebiaa Mawu o. 3 Ne miebia\nla, miaƒe asi mesua edzi o, elabe miebia kple susu vɔ̃ɖi, miebia nu siwo miawɔ\nyakayaka na mìa ɖokuiwo.\n4 Mi ahasiwɔlawo! ɖe mienya be ne miedze xɔlɔ̃ kple xexeame la ekema\nmielé fu Mawu oa? Ame sia ame si dze xɔlɔ xexeame la nye Mawu ƒe futɔ. 5 Alo ɖe\nmiesusu be dzodzroe mawunya gblɔ be gbɔgbɔ si wòde mía me la ʋãa ŋu veviea? 6\nKe ena amenuveve geɖe mí. Esia ta mawunya gblɔ be, “Mawu tsia tre ɖe dadalawo\nŋu ke evea ame siwo bɔbɔa wo ɖokui ɖe anyi la nu.” 7 Eya ta mibɔbɔ mia ɖokuiwo\nɖe Mawu te. Mitsi tre sesῖe ɖe Abosam ŋuti ekema asi le mia nu. 8 Mite ɖe Mawu\nŋu kpokploe eye eya hã atsɔ ɖe mia gbɔ. Mi nu vɔ̃ wɔlawo miklɔ miaƒe asiwo, eye\nmi ame siwo nye dzime eve susulawo la miklɔ miaƒe dziwo me. 9 Milé blanui, mifa\nkonyi eye mifa avi. Mina miaƒe nukoko nazu konyifafa, eye miaƒe dzidzɔkpɔkpɔ\nnazu blanuiléle. 10 Mibɔbɔ mia ɖokui na Aƒetɔ la ekema ado mi ɖe dzi.\n8\n11 Nɔviwo, migagblẽ mia nɔewo ŋu o, ame si gblẽ nɔvia ŋu alo drɔ̃ ʋɔnui la,\ntsi tsitre ɖe se la ŋu hedrɔ̃ ʋɔnui. Ne èdrɔ̃ ʋɔnu se la la, mèle edzi wɔm o ke boŋ ènɔ\nʋɔnudrɔ̃zikpui dzi hele ʋɔnu drɔ̃mii. 12 Senala kple ʋɔnudrɔ̃la ɖeka koe li, ame si tea\nŋu ɖea ame eye wotsrɔ̃a ame hã. Ke wò la, ame kae nènye be nàdrɔ̃ ʋɔnu hawòvi?\nAdegbeƒoƒo le tsɔ si gbɔna ŋuti\n13 Azɔ la miɖo to afii, mi ame siwo le gbɔgblɔm be, “Egbe alo etsɔ míayi du sia alo\nekemɛ me, anɔ anyi ƒe ɖeka, atsa asi eye míakpɔ ga.” 14 Nu ka ta? Elabena mienya\nnu si ava dzɔ etsɔ si gbɔna gɔ̃ hã o. Nu kae miaƒe agbe nye? Miele abe afu si\ndona ɣeyiɣi kpui aɖe eye wògabuna la ene. 15 Ke boŋ migblɔ bena, “Nenye Aƒetɔ\nla ƒe lɔlɔ̃nu la, míanɔ agbe eye míawɔ nu sia kple ekemɛ.” 16 Ke nu si miewɔna la\nnye dada kple ɖokuidodo ɖe dzi ƒoƒlu. Adegbeƒoƒo siawo tɔgbi katã nye nu vɔ̃. 17\nEya ta ne ame aɖe nya nu nyuie si wòle be wòawɔ gake mewɔe o la, ewɔ nu vɔ̃.\nNuxɔxlɔ̃ kesinɔtɔ ŋutasẽlawo\n5 Azɔ la mi kesinɔtɔwo, miɖo to afii, mido ɣli eye mifa avi, le fukpekpe si\ngbɔna mia dzi va ge la ta. 2 Miaƒe kesinɔnuwo nyunyɔ eye agbagblaʋui ɖu miaƒe avɔ\nnyuiwo keŋkeŋ. 3 Miaƒe sika kple klosalowo lé ɣebia eye woƒe ɣebialéle sia\nnye ɖaseɖiɖi si tsi tre ɖe mia ŋu hele miaƒe ŋutilã ɖum abe dzo ene. Mieha\nkesinɔnuwo dzra ɖo fũu le ŋkeke mamlɛawo me. 4 Mikpɔ ɖa, dɔwɔla siwo ŋlɔ miaƒe\nagblewo me eye miegbe fexexe na wo la, le avi fam ɖe mia ŋuti. Nenema ke ame\nsiwo xa nu na mi le agble me la ƒe ɣlidodo va ɖo tome na Aƒetɔ Ŋusẽkatãtɔ la. 5\n9\nMienɔ xexeamae le agbeɖuɖu blibo me eye mietsɔ mia ɖokuiwo de vivisese geɖe\nme. Mienyi mia ɖokuiwo heda ami le wuwuŋkeke la lalam. 6 Miebu fɔ amewo eye\nmiewu ame maɖifɔ siwo metsi tre ɖe mia ŋu o.\nDzidodo le fukpekpe me\n7 Eya ta, nɔvinyewo, migbɔ dzi ɖi blewu va se ɖe Aƒetɔ la ƒa vava. Mienya ale si\nagbledela lalana na eƒe agblemenukuwo be woatse ku, eye wògbɔa dzi ɖi na\nadametsi kple kelemetsi. 8 Alea ke wòle be miawo hã miagbɔ dzi ɖii eye mianɔ\ntsitre sesῖe elabe Aƒetɔ la ƒe vava ɖo vɔ. 9 Nɔviwo, migalῖ liʋiliʋῖ le mia nɔewo ŋu o,\nne menye nenema o la woadrɔ̃ ʋɔnu mi. ʋɔnudrɔ̃la la ƒe afɔ le ʋɔtru la nu.\n10 Nɔviwo, mina Nyagblɔɖila siwo gblɔ Mawu ƒe nya na amewo le Aƒetɔ la\nƒe ŋkɔ me la nanye kpɔɖeŋu na mi le fukpekpewo me. 11 Abe ale si wòle nyanya me\nna mi ene la, míebua ame siwo do dzi le xaxawo me la be wonye yayramewo. Miese\nHiob ƒe dzidodo le fukpekpe me ƒe nyawo, eye mienya ale si Aƒetɔ la wɔ nɛ le\nnuwuwu. Aƒetɔ la nye dɔmenyotɔ kple nublanuikpɔla gã aɖe. 12 Gawu la,\nnɔvinyewo, migata nu o, eɖanye kple anyigba loo dziƒo alo nu bubu aɖeke o. Miaƒe\nẽ nanye ẽ eye miaƒe o nanye o, nemenye nenema o la miadze na ʋɔnudɔdrɔ̃.\nXɔse ƒe gbedododa\n13 Mia dometɔ aɖe le fu kpena? Nedo gbe ɖa. Mia dometɔ aɖe le dzidzɔ kpɔma?\nNedzi kafukafuhawo. 14 Ame aɖe le dɔ lém le mia domea? Neyɔ hanunɔlawo ne\nwoado gbe ɖa ɖe eta eye woasi ami nɛ le Aƒetɔ la ƒe ŋkɔ me. 15 Eye gbe si wodo ɖa\nle xɔse me la ana be amea ƒe lãme nasẽ, eye Aƒetɔ la afɔe ɖe tsitre. Ne ewɔ nu vɔ̃ hã\nla, woatsɔe akee. 16 Eya ta miʋu miaƒe nu vɔ̃wo me na mia nɔewo eye miado\ngbe ɖa ɖe mia nɔewo ta be miaƒe lãme nasẽ. Ame dzɔdzɔe ƒe gbedodoɖa nu sẽna eye\nwòwɔa dɔ. 17 Eliya nye amegbetɔ abe míawo ke ene. Edo gbe ɖa vevie be tsi\nnagadza o, eye tsi medza o ƒe etɔ̃ kple afã sɔŋ. 18 Emegbe la egado gbe ɖa, dziƒo nu\nʋu eye tsi dza ale be anyigba gatse eƒe kutsetsewo. 19 Nɔvinye lɔlɔ̃awo, ne mia\ndometɔ aɖe tra tso nyateƒe la gbɔ eye ame aɖe kplɔe gbɔe la, 20 nenya esia be: ame\nsi na nu vɔ̃ wɔla trɔ tso eƒe mɔ vɔ̃ dzi la, aɖee tso ku me eye woatsɔ nu atsyɔ nu vɔ̃\ngbogbɔ aɖewo dzi.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['1 Pierre', '2 janvier 2016 admin Aucun commentaire Bible, épître, ewe', 'PETRO ƑE AGBALẼ GBÃTɔ\nKpɔkplɔyiɖeme:\nApostolo Petro, ame si nye Yesu Kristo ƒe nusrɔ̃la wuieveawo\ndometɔ ɖeka lae ŋlɔ agbalẽ sia na kristotɔ siwo kaka ɖe teƒe\nvovovowo. Efia le agblẽa me be, ele be kristotɔ nanɔ agbe\nnyuie eye wòanɔ te sesῖe le yometitiwo gɔ̃ hã me. Edo ŋusẽ wo\nbe woakafu Mawu, ne wohe to na wo ɖe nyuiwɔwɔ ta gɔ̃ hã.\nEmenyawo: 1. Gbedoname, 1:1-2\n2. Xɔsetɔwo ƒe yayra, 1:3-2:10\n3. Xɔsetɔwo ƒe zɔzɔ, 2:11-4:11\n4. Tenɔnɔ le fukpekpewo me, 4:12-5:11\n5. Taƒonyawo kple yayranyawo, 5:12-14\n1 Petro, Yesu Kristo ƒe Apostolo, ŋlɔ ɖo ɖe: Mawu ƒe ametiatia siwo nye\namedzrowo le xexeame, ame siwo kaka ɖe Ponto, Galatia, Kapadokia, Asia kple\nBitinia nutowo me, 2 ame siwo wotia le Mawu, Fofo la, ƒe nunyanyaɖi nu, to\nGbɔgbɔ la ƒe ŋutikɔklɔ ƒe dɔwɔwɔ me, hena toɖoɖo Yesu Kristo kple eƒe ʋuhehlẽ la\nme.\nAmenuveve kple ŋutifafa nanye mia tɔ le agbɔsɔsɔ me.\nWoakafu Mawu le mɔkpɔkpɔ gbagbe ta\n3 Woakafu Mawu, ame si nye míaƒe Aƒetɔ Yesu Kristo Fofo! Le eƒe nublanuikpɔkpɔ\nsɔ gbɔ la ta wòna gbugbɔgadzi mí ɖe mɔkpɔkpɔ gbagbe me to Yesu Kristo ƒe\ntsitretsitsi tso ame kukuwo dome me. 4 Eye wòtsɔ domenyinu si magblẽ o, si malũ\nxe alo aklo o la na mí, domenyinu si wodzra ɖo ɖe dziƒo na mi, 5 ame siwo ŋu wotɔ\nkpɔ ɖo kple Mawu ƒe akpoxɔnu to xɔse me, va se ɖe esime woaɖe ɖeɖe si wodzra ɖo\nna nuwuwuɣeyiɣiwo la afia. 6 Togbɔ be fifia ele na mi be miaxa nu le\ndodokpɔ ƒomevi geɖewo me hena ɣeyiɣi ʋee aɖewo hã la, miele dzidzɔ manyagblɔ\nkpɔm le mɔkpɔkpɔ sia ta. 7 Esiawo va mia dzi ale be miaƒe xɔse, si xɔ asi wu sika, si\ngblẽna evɔ wololoe le dzome hafi, be woakpɔ miaƒe xɔse be enye nyateƒetɔ, ale\nwòahe kafukafu, ŋutikɔkɔe kple bubu vɛ, ne woɖe Yesu Kristo fia. 8 Togbɔ be\nmiekpɔe kpɔ o hã la, mielɔ̃e, eye togbɔ be miele ekpɔm fifia o hã la, miexɔ edzi se\neye dzidzɔ manyagblɔ, si ŋuti ŋutikɔkɔe le la yɔ mia me fũu, 9 elabena miele miaƒe\nxɔse ƒe taɖodzinu si nye miaƒe luʋɔwo ƒe ɖeɖekpɔkpɔ la xɔm.\n10 ɖeɖe sia tae nyagblɔɖila siwo ƒo nu tso amenuveve si le mia dzi va ge ŋuti\nla ku nugɔme vevie kple beléle tɔxɛ, 11 hedze agbagba be woanya ɣeyiɣi kple\nnudzɔdzɔ si Kristo ƒe Gbɔgbɔ si le wo me la le asi fiamii, esi wògblɔ nya ɖi tso\nKristo ƒe fukpekpewo kple ŋutikɔkɔe si akplɔe ɖo la ŋuti. 12 Woɖee fia wo be\nmenye woawo ŋutɔ ɖokuiwo subɔm wole o, ke boŋ miawoe, esi woƒo nu le nu siwo\nwogblɔ na mi azɔ la ŋuti to ame siwo gblɔ nyanyui la na mi to Gbɔgbɔ Kɔkɔe si\nwodɔ ɖa tso dziƒo la dzi. Mawudɔlawo gɔ̃ hã di vevie be woakpɔ nu siawo me.\nMinɔ Kɔkɔe\n13 Eya ta, midzra miaƒe tamesusuwo ɖo hena afɔɖeɖe, miɖu mia ɖokuiwo dzi, mitsɔ\nmiaƒe mɔkpɔkpɔ katã da ɖe amenuveve si woana mi ne woɖe Yesu Kristo fia la dzi.\n14 Abe vi ɖotowo ene la, migadze dzodzro vɔ̃ siwo nɔ mia me esi mienɔ agbe le\nnumanyamanya me la yome o. 15 Ke boŋ, abe ale si ame si yɔ mi la le Kɔkɔe ene la,\nmiawo hã minɔ kɔkɔe le nu sia nu si miewɔna la me, 16 elabena woŋlɔ ɖi be, “Minɔ\nkɔkɔe, elabena nye la mele kɔkɔe.”\n17 Esi mieyɔa Fofo si drɔ̃a ʋɔnu ame sia ame ƒe dɔ\nameŋkumemakpɔmakpɔtɔe la, minɔ agbe abe amedzrowo ene le afii le vɔvɔ̃ kɔkɔe\nme. 18 Elabena mienyae bena menye sika kple klosalo si gblẽna lae wotsɔ xe fe ɖe\nmia ta heɖe mi tso yakagbe si mia fofowo gblẽ ɖi na mi la me o, 19 ke boŋ kple\nKristo ƒe ʋu xɔasi, ame si nye alẽvi si ŋuti mokaka kple kpɔtsɔtsɔ mele o. 20 Wotiae\nhafi wova wɔ xexeame gake woɖee fia le ɣeyiɣi mamlɛatɔ siawo me le mia ta. 21 To\neya amea dzi miexɔ Mawu dzi se, ame si fɔe tso ame kukuwo dome, hetsɔ ŋutikɔkɔe\nɖɔnɛ, ale miaƒe xɔse kple mɔkpɔkpɔ le Mawu me.\n22 Azɔ esi miekɔ mia ɖokuiwo ŋu to toɖoɖo nyateƒea me be lɔlɔ̃ sime alakpa\nmele o la nanɔ mia si na mia nɔviwo ŋuti la, milɔ̃ mia nɔewo vevie tso dzime ke. 23\nElabena wogbugbɔ mi gadzi, menye tso ku gbegblẽ me o, ke boŋ tso ku\nmagblẽmagblẽ me, to Mawu ƒe nya si le agbe eye wònɔa anyi tegbetegbe la me. 24\nElabena, “Amegbetɔwo katã le abe gbe ene, eye woƒe atsyɔ le abe seƒoƒo le gbeme\nene, gbe ƒuna eye seƒoƒo yrɔna, gena, 25 ke Aƒetɔ la ƒe nya nɔa anyi yi ɖe mavɔ me.”\nKe esiae nye nya si wogblɔ na mi.\n2 Eya ta miɖe vɔ̃ɖoɖo ɖe ame ŋu kple beble katã ɖa le mia ɖokuiwo ŋu, nenema\nke nye, alakpanuwɔwɔ, ŋubiabiã kple ameŋugbegblẽ ƒomevi ɖe sia ɖe ɖa. 2 Eye abe\nvidzῖewo ene la, midi gbɔgbɔmenotsi vevie ale be to esia dzi miatsi le miaƒe ɖeɖe la\nme, 3 esi azɔ mieɖɔe kpɔ, henya be Aƒetɔ la nyo.\nKpe gbagbe kple dukɔ tiatia\n4 Esi mieva eya amea sinye Kpe gbagbe kpe si amewo gbe, evɔ Mawu tiae eye\nwòxɔ asi nɛ ŋutɔ la, 5 miawo hã, abe kpe gbagbewo ene la, wotsɔ mi le gbɔgbɔmexɔ\ntumii be mianye Osɔfo Kɔkɔewo, ame siwo asa gbɔgbɔmevɔ siwo dze Mawu ŋu la to\nYesu Kristo dzi. 6 Elabena wogblɔ le mawunya me be, “Kpɔ ɖa mele kpe aɖe ɖom\nɖe Zion, dzogoedzikpe si wotia eye asixɔxɔ le eŋu, ame si atsɔ eƒe mɔkpɔkpɔ ada ɖe\nedzi la, ŋu mele ekpe ge akpɔ gbeɖe o.” 7 Azɔ la hena mi ame siwo xɔse la, kpe sia\nnye kpe xɔasi na mi. Ke na ame siwo mexɔe se o la, “Kpe si xɔtulawo gbe la, eyae\nva zu dzogoeɖokpe, 8 kpe si naa amewo klia nu eye wònye agakpe si naa wodzea\nanyi,” Woklia nu elabena wogbe toɖoɖo nyanyui la, esi hã nye nu si woɖo wo ɖi na.\n9 Ke miawo la mienye ame tiatiawo, Fia la ƒe Osɔfowo, dukɔ kɔkɔe, ame\nsiwo nye Mawu ŋutɔ tɔ, be miaɖe gbeƒã ame si yɔ mi tso viviti me va eƒe nuku\nkekeli me la ƒe kafukafu. 10 Tsã la mienye dukɔ o, ke azɔ la, miezu Mawu ƒe dukɔ,\ntsã la womekpɔ nublanui na mi o, ke azɔ la wokpɔ nublanui na mi.\n11 Nɔvi veviwo, mele eƒom ɖe mia nu be, abe amedzrowo kple mɔzɔlawo le\nxexeame ene la, be miaɖe ɖa xaa tso dzodzro vɔ̃ siwo wɔa aʋa kple miaƒe luʋɔ la\ngbɔ. 12 Minɔ agbe dzadzɛ le Trɔ̃subɔlawo dome ale gbegbe be, togbɔ be wotsoa mia\nnu be miewɔ vɔ̃ hã la, woakpɔ miaƒe dɔ nyuiwo eye woakafu Mawu le ŋkeke si dzi\nwòava asra mí akpɔ.\nToɖoɖo dziɖulawo kple aƒetɔwo\n13 Le Aƒetɔ la ta la, mibɔbɔ mia ɖokuiwo na dziɖuɖu si woɖo anyi ɖe amegbetɔwo\ndome, eɖanye fia la, abe ŋusẽtɔ kɔkɔtɔ kekeake ene, 14 alo gɔvina siwo woɖo ɖa be\nwoahe to na nu gbegblẽ wɔlawo eye woakafu nu nyui wɔlawo o. 15 Elabena Mawu\nƒe lɔlɔ̃nue wònye be, to nu nyui wɔwɔ me la miatsi bometsilawo ƒe numanyamanya\nƒe nuƒoawo nu. 16 Minɔ agbe abe ablɔɖeviwo ene, gake migawɔ miaƒe ablɔɖe la\nŋutidɔ abe mɔɖeɖe na nu vɔ̃ wɔwɔ ene o, minɔ agbe abe Mawu ƒe dɔlawo ene. 17\nMitsɔ bubu deto na ame sia ame, milɔ̃ habɔbɔ kple xɔsetɔwo, mivɔ̃ Mawu eye mitsɔ\nbubu na fia la.\n18 Mi kluviwo la, mibɔbɔ mia ɖokuiwo na miaƒe aƒetɔwo le bubudede ame\nŋu katã me, menye na esiwo nyo eye wobua mia ŋuti ɖeɖeko o, ke boŋ na esiwo nye\ntamesesẽtɔwo hã. 19 Elabena enye nudzeame ne ame aɖe tsɔ vevesese tsɔ fukpekpe\nsi medze na hafi o la, le esi wònya Mawu ta. 20 Gake viɖe ka wòanye ne mi ne\nwoƒo mi ɖe vɔ̃ si miewɔ la ta eye miedo dzi tsɔe? Ke ne miekpe fu le nyiwɔwɔ ta,\neye miedo dzi tsɔe la enye nudzeame le Mawu gbɔ. 21 Esia tae woyɔ mi vɛ ɖo,\nelabena Kristo kpe fu ɖe mia ta, eye wògblẽ kpɔɖeŋu ɖi na mi, be miadze eyome ato\neƒe afɔtoƒe. 22 “Elabena mewɔ vɔ̃ aɖeke o eye womekpɔ alakpa aɖeke le eƒe nume\no.” 23 Esi woflɔ dzu ɖe edzi la, meɖo eŋu o, esi wokpe fu la meƒo fi de ame o. Ke\nboŋ etsɔ eɖokui de asi na ame si drɔ̃a ʋɔnu dzɔdzɔe. 24 Ke eya ŋutɔ tsɔ míaƒe nu\nvɔ̃wo ɖe eƒe ŋutilã me le ati ŋuti, ale be míaku na nu vɔ̃ eye míanɔ agbe na\ndzɔdzɔenyenye, to eƒe abi si woxɔ me, miekpɔ dɔyɔyɔ. 25 Elabena mienɔ abe alẽ\nsiwo tra mɔ la ene, ke azɔ la mietrɔ gbɔ va Alẽkplɔla la kple miaƒe luʋɔwo Dzikpɔla\nla gbɔ.\nSrɔ̃nyɔnuwo kple srɔ̃ŋutsuwo\n3 Nenema ke mi srɔ̃nyɔnuwo mibɔbɔ mia ɖokuiwo na mia srɔ̃wo ale be ne wo\ndometɔ aɖewo mexɔ nya la dzi se o la, to wo srɔ̃nyɔnuwo ƒe agbe ɖɔʋu nɔnɔ me la,\nwoakpɔ ɖeɖe nya aɖeke magblɔmagblɔ na woe, 2 ne wokpɔ dzadzɛnyenye kple bubu\nsi le woƒe agbe me 3 Miaƒe tugbedzedze megatso gota lekewɔwɔ me, abe ɖa ŋɔŋɔe\nƒoƒo, sikanuwo dodo kple avɔ xɔasiwo tata me ene o. 4 Ke boŋ miaƒe tugbedzedze\nnanye ememetɔ tugbedzedze malũxe sinye tufafa kple bɔbɔenyenye ƒe gbɔgbɔ, si\nxɔasi le Mawu ŋkume ŋutɔ. 5 Elabena aleae nyɔnu kɔkɔe, siwo nɔ anyi le blema,\nesiwo tsɔ woƒe mɔkpɔkpɔ da ɖe Mawu dzi la wɔa leke na wo ɖokuiwoe. Wobɔbɔ wo\nɖokuiwo na woawo ŋutɔ srɔ̃wo. 6 abe ale si Sara bɔbɔ eɖokui na Abraham eye\nwòyɔe be aƒetɔ la ene. Mienye vianyɔnuwo ne miewɔ nu dzɔdzɔe eye mieɖe mɔ na\nvɔvɔ̃ o.\n7 Nenema ke, mi srɔ̃ŋutsuwo minɔ anyi kple mia srɔ̃wo le nunya me, mide\nbubu wo ŋu, elabena wonye gbɔdzɔgbɔdzɔtɔwo eye wonye domenyilawo kpli mi le\namenuveve nunana sinye agbe si wona mi, ale be naneke maxe mɔ na miaƒe\ngbedodoɖawo o.\nFukpekpe ɖe nyuiwɔwɔ ta\n8 Mlɔeba la, mi katã minɔ anyi kple mia nɔewo le ɖekawɔwɔ me, ame nu newɔ\nnublanui na mi, milɔ̃ mia nɔewo abe dadaviwo ene, minyo dɔme na amewo eye\nmibɔbɔ mia ɖokui. 9 Migatsɔ vɔ̃ ɖo vɔ̃ teƒe alo dzudzu ɖo dzudzu teƒe o, ke boŋ\nmiɖo teƒe na wo kple yayra, elabena esia tae woyɔ mi vɛ ɖo be mianyi yayra ƒe\ndome. 10 Elabena, “Ame si lɔ̃ agbe eye wòdi be yeakpɔ ŋkeke nyuiwo la, nelé eƒe\naɖe be magblɔ nya vɔ̃ aɖeke o, kple eƒe nu, be magblɔ beble nya aɖeke o. 11 Ele nɛ\nbe wòaɖe asi le vɔ̃ ŋu awɔ nyui eye wòadi ŋutifafa ati eyome. 12 Elabena Aƒetɔ la ƒe\nŋkuwo le ame dzɔdzɔewo ŋu eye eƒe towo le te ɖe woƒe gbedodoɖa ŋu, ke Aƒetɔ la\ntsia tsitre ɖe ame siwo wɔa nu vɔ̃ la ŋuti.\n13 Ame kae awɔ nu vevi mi ne mietsi dzi ɖe nu nyui wɔwɔ ŋu? 14 Ke ne\nmiekpe fu le nu nyui wɔwɔ gɔ̃ hã me la, woayra mi. “Migavɔ̃ nu si vɔ̃m wole o,\ndzidzi hã megaƒo mi o.” 15 Ke le miaƒe dziwo me la, mina nɔƒe tɔxɛ Kristo abe\nAƒetɔ kɔkɔe ene. Minɔ klalo ɣesiaɣi be miaɖo nya ŋu na ame sia ame si abia mi be\nmiagblɔ nu si ta mɔkpɔkpɔ sia le mia si ɖo. 16 Ke miwɔ esia le ɖokuibɔbɔ kple bubu\nme, eye miaƒe dzitsinya me nakɔ keŋkeŋkeŋ, ale be ame siwo ƒoa nu vlo le mia ŋuti\nle agbe nyui si nɔm miele le Kristo me ta la, naɖu ŋukpe le woƒe ameŋugblẽnyawo\nta. 17 Ne enye Mawu ƒe lɔlɔ̃nu la, enyo be woakpe fu le nu nyui wɔwɔ ta wu ɖe vɔ̃\nwɔwɔ ta. 18 Elabena Kristo ku ɖe miaƒe nu vɔ̃wo ta zi ɖeka ame dzɔdzɔe, ɖe ame\ntovowo ta, be woakplɔ mi ava Mawu gbɔe. Wowui le ŋutilã me, ke wogbɔ agbee le\nGbɔgbɔ me, 19 to ame si dzi wòyi ɖagblɔ mawunya na gbɔgbɔ siwo le gaxɔ me, 20\name siwo sẽ to le blema, le esime Mawu lala le dzigbɔɖi blibo me, le Noa ƒe\nɣeyiɣiwo me, esi wònɔ aɖakaʋua kpam. Ame ʋee aɖewo koe woɖe le tsiɖɔɖɔ la me,\nwo katã nɔ luʋɔ enyi. 21 Ke tsiɖɔɖɔ la nye mawutsideta si miexɔ hena ɖeɖekpɔkpɔ la\nƒe dzesi eye menye ɖi kɔklɔ le ŋutigbalẽ ŋue wònye o, ke boŋ adzɔgbeɖeɖe be\nwoatsɔ dzitsinya nyui atrɔ ɖe Mawu ŋui. Mawu sia ɖe mi to Yesu Kristo ƒe\ntsitretsitsi me, 22 ame si yi ɖe dziƒo, ɖanɔ Mawu ƒe nuɖusi me, eye mawudɔlawo,\ndziɖulawo kple ŋusẽwo bɔbɔ wo ɖokui nɛ.\nAgbenɔnɔ na Mawu\n4 Eya ta, esi Kristo kpe fu le eƒe ŋutilã me ta la, miawo hã mitsɔ nɔnɔme ma ke\nbla miaƒe aliwo dzii, elabena ame si kpe fu le eƒe ŋutilã me la, klã ɖa tso nu vɔ̃ gbɔ,\n2 elabena hena eƒe agbemeŋkeke mamlɛawo le anyigba dzi la, menɔa agbe le\nŋutilãmenudzodzrowo nu o, ke boŋ ɖe Mawu ƒe lɔlɔ̃nu nu. 3 Tsã la, miegblẽ ɣeyiɣi\ngeɖe le nu siwo Trɔ̃subɔlawo wɔna la me, esiwo nye, ahῖawɔwɔ, nudzodzro vɔ̃wo,\nahatsunonowo, nuɖuɖu vivivo, aglotutu vɔ̃wo kple Trɔ̃subɔsubɔ ŋunyɔtɔ. 4 Ewɔ\nmoya na wo be miedo ɖi ɖe ŋunyɔnu ƒe tɔɖɔɖɔ sia me kpli wo o, eya ta woli kɔ\ndzudzu ɖe mia dzi gleglegle. 5 Ke hã la, ele na wo be woana akɔnta ame si le klalo\nbe wòadrɔ̃ ʋɔnu agbagbeawo kple kukuawo. 6 Susu sia tae wogblɔ nyanyui la na\name siwo ku va yi xoxo la hã, ale be, togbɔ be, le woƒe agbenɔnɔ le anyigbadzi me\nwoto ʋɔnudɔdrɔ̃ si me amegbetɔ ɖe sia ɖe tona hã la, woate ŋu ava Mawu ƒe agbe la\ngbɔ le gbɔgbɔ me.\n7 Nuwo katã ƒe nuwuwu ɖo vɔ. Eya ta minɔ mo xexi eye miɖu mia ɖokui dzi,\nale be miate ŋu ado gbe ɖa. 8 Ƒo nuwo katã ta la, milɔ̃ mia nɔewo vevie, elabena lɔlɔ̃\ntsyɔa nu vɔ̃ ƒe agbɔsɔsɔ dzi. 9 Mixɔ mia nɔewo ɖe miaƒe aƒewo me\nliʋiliʋῖlilῖmanɔmee. 10 Mia dome ame sia ame natsɔ eƒe gbɔgbɔmenunana asubɔ ame\nbubuwoe, eye miama Mawu ƒe amenuveve la anukwaretɔe le mɔ vovovowo nu. 11\nNe ame aɖe le nu ƒom la, neƒoe abe Mawu gbɔe nyawo tso ene. Ne ame aɖe le\nsubɔsubɔm la, newɔe kple ŋusẽ si Mawu nɛ la katã ale be le nuwo katã me la\nwoakafu Mawu to Yesu Kristo dzi. Eya tɔe nye ŋutikɔkɔe kple ŋusẽ tso mavɔ me yi\nmavɔ me. Amen.\nFukpekpe ɖe kristotɔnyenye ta\n12 Nɔvi veviwo, migana fuwɔme ƒe dodokpɔ si me tom miele la nawɔ nuku na mi\nabe nane si medzɔ kpɔ o lae le mia dzi vam ene o. 13 Ke mikpɔ dzidzɔ be mienye\nfukpekpe siwo me Kristo to la ƒe gomekpɔlawo, ale be miaƒe dzidzɔ nagba go ne\nwoɖe eƒe ŋutikɔkɔe fia. 14 Ne wodzu mi le Kristo ƒe ŋkɔ ta la, woayra mi, elabena\nŋutikɔkɔe ƒe Gbɔgbɔ sinye Mawu ƒe Gbɔgbɔ la le mia dzi. 15 Ne miekpe fu la,\nmigakpee abe hlɔ̃dola, fiafitɔ alo nu tovo wɔla aɖe loo, alo ame si dea nu ame\nbubuwo ƒe nya me la ene o. 16 Gake ne mia dometɔ aɖe akpe fu elabena enye\nkristotɔ la, ŋu megakpee o, ke boŋ neda akpe na Mawu be woyɔ ŋkɔ sia ɖe eŋu. 17\nElabena ɣeyiɣi de be ʋɔnudɔdrɔ̃ nadze egɔme tso Mawu ƒe ƒomea me, ke ne edze\ngɔme tso mía dzi la, ekema ale ke woahanɔ na ame siwo meɖo to Mawu ƒe nyanyui\nla o? 18 Eye “Nenye be bebli hafi dzɔdzɔetɔ akpɔ ɖeɖe la, ekema ale ke nɔge wòle\nna mawumavɔ̃lawo kple nu vɔ̃ wɔlawo?”\n19 Eya ta, ame siwo kpea fu le Mawu ƒe lɔlɔ̃nu nu la, netsɔ wo ɖokui de asi\nna wo Wɔla nuteƒetɔ la eye woayi nyuiwɔwɔ dzi.\nNa ametsitsiwo kple ɖekakpuiwo\n5 Nye, ame si nye hamemegã, Kristo ƒe fukpekpewo ɖaseɖila kple ame si hã\nakpɔ gome le ŋutikɔkɔe si woaɖe fia la me la, le edom ɖe hamemegã siwo le mia\ndome la gbɔ be, 2 mianye Mawu ƒe alẽha si wotsɔ de miaƒe dzikpɔkpɔ te la ƒe\nkplɔlawo, mikpɔ wo ta, eye menye abe dɔdeasi ko ene o, ke boŋ kple dzidzɔ kpakple\nlɔlɔ̃nu nyui, abe ale si Mawu di tso mia si be miawɔe ene, menye kple ŋukeklẽ ɖe ga\nŋuti o, ke boŋ kple subɔsubɔ ƒe didi nyuie, 3 be miagaɖu tɔ ɖe hame si dzikpɔlawo\nwoɖo mi la dzi o, ke boŋ mianye kpɔɖeŋu na alẽha la. 4 Ekema ne Alẽkplɔlagã la\nado la, miaxɔ ŋutikɔkɔefiakuku si ƒe keklẽ maklo akpɔ gbeɖe o.\n5 Nenema ke mi ɖekakpuiwo, mibɔbɔ mia ɖokui na ame tsitsiwo. Mido\nɖokuibɔbɔ abe awu ene na mia ɖokuiwo ale be miate ŋu asubɔ mia nɔewo, elabena,\n“Mawu tsia tre ɖe dadalawo ŋu gake ekɔa eƒe amenuveve ɖe ɖokuibɔbɔlawo dzi.”\n6 Eya ta, azɔ la mibɔbɔ mia ɖokuiwo ɖe Mawu ƒe asi sesẽ la te, be ne ɣeyiɣi\nsi woɖo la de la, wòakɔ mi ɖe dzi. 7 Mitsɔ miaƒe dzimaɖitsitsiwo katã da ɖe eya\namea dzi, elabena eya amea léa be na mi.\n8 Miɖu mia ɖokuiwo dzi eye mianɔ ŋudzɔ. Miaƒe futɔ, Satana, le tsatsam abe\ndzata si le gbe tem, le nu dim ne wòavuvu la ene. 9 Minɔ te ɖe enu, minɔ tsitre sesῖe\nle xɔse la me, elabena mienyae be mia nɔvi siwo le xexeame godoo la le fu mawo ke\nme tom.\n10 Amenuveve katã ƒe Mawu la, ame si yɔ mi va eƒe ŋutikɔkɔe mavɔ la gbɔ\nle Kristo me, le fukpekpe sue aɖe ko megbe la, ŋutɔ aɖo mi te, ado ŋusẽ mi, ali ke\nmi eye wòaɖo mia gɔme anyi zã. 11 Eya tɔ lanye ŋusẽ tso mavɔ me, yi mavɔ me.\nAmen.\nNuwunyawo kple gbedonamewo\n12 Meŋlɔ nu kpui sia ɖo ɖe mi to nɔvi Sila, ame si mebu nɔvi nuteƒewɔla la ƒe\nkpekpeɖeŋu me, le ŋusẽ dom mi eye kple ɖaseɖiɖi be esiae nye Mawu ƒe amenuveve\nnyateƒe tɔ la. Minɔ te sesῖe ɖe eme.\n13 Mia nɔvi, sinye hame si le Babilonia, si wotia kpe ɖe mia ŋu la ɖuɖɔ mi\nvevie, nenema ke vinye Marko hã do gbe na mi nyuie. 14 Mitsɔ lɔlɔ̃nugbugbɔ do\ngbe na mia nɔewo.\nŊutifafa na mi ame siwo katã le Kristo me.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['2 Pierre', '2 janvier 2016 admin Aucun commentaire Bible, épître, ewe', 'PETRO ƑE AGBALẼ EVELIA\nKpɔkplɔyiɖeme: Apostolo Petro, ame si nye Yesu Kristo ƒe nusrɔ̃la wuieveawo\ndometɔ ɖeka lae ŋlɔ agbalẽ sia na kristotɔ siwo kaka ɖe teƒe\nvovovowo. Eƒe taɖodzinue nye be yeana kristotɔwo nakpɔ\nnyuie le aʋatsonufialawo kple nu vɔ̃ siwo woƒe nufiafiawo he\nva amewo dzi la ŋuti. Ete gbe ɖe edzi bena tohehe gbɔna na\nvɔ̃wɔlawo kple dzimaxɔsetɔwo abe ale si Mawu nya mawudɔla\naɖewo, tsrɔ̃ amewo le Noa ŋɔli kple ale si wòtsrɔ̃ amewo le\nSodom kple Gomora eye wohe to na Balaam le eƒe nu vɔ̃ ta\nene. Ena eme kɔ nyuie bena Mawu medi be ame aɖeke natsrɔ̃\no, ke boŋ edi be ame sia ame natsri nu vɔ̃wɔwɔ.\nEmenyawo: 1. Gbedoname, 1:1-2\n2. Nunya vavãtɔ, 1:3-21\n3. Aʋatsonufialawo kple woƒe nufiafiawo, 2:1-22\n4. Aƒetɔ la ƒe vava, 3:1-18\nGbedonamewo\n1 Simon Petro, Yesu Kristo ƒe dɔla kple apostolo, ŋlɔ na ame siwo to míaƒe\nMawu kple Yesu Kristo ƒe dzɔdzɔenyenye me la hã xɔ xɔse si xɔ asi abe mía tɔ ene.\n2 Amenuveve kple ŋutifafa nanye mia tɔ le agbɔsɔsɔ blibo me to sidzedze\nMawu kple Yesu míaƒe Aƒetɔ la me.\nKpeɖoɖo ame ƒe yɔyɔ kple tiatia dzi\n3 Mawu ƒe ŋusẽ tsɔ nu sia nu si míehῖana na agbe kple mawusosroɖa to míaƒe\nsidzedze eya amea me, ame si yɔ mí to eya ŋutɔ ƒe ŋutikɔkɔe kple nyuiwɔwɔ me. 4\nTo esiawo me wòtsɔ eƒe nunana gã kple ŋugbedodo xɔasi na mí, ale be to wo dzi\nmíakpɔ gome le eƒe mawunyenye me eye míasi le gbegblẽ si dzodzro vɔ̃wo he va\nxexeame la nu.\n5 Le susu sia ta miɖe afɔ ɖe sia ɖe be miatsɔ nyuiwɔwɔ akpe ɖe miaƒe xɔse\nŋu, sidzedze nakpe ɖe nyuiwɔwɔ ŋu, 6 ɖokuidziɖuɖu nakpe ɖe sidzedzea ŋu,\nveviedodo nakpe ɖe ɖokuidziɖuɖu ŋu, mawumegbenɔnɔ nakpe ɖe veviedodo ŋu, 7\ndɔmenyonyo na havi nakpe ɖe mawumegbenɔnɔ ŋu eye lɔlɔ̃ hã nakpe ɖe\ndɔmenyonyoa ŋu. 8 Elabena ne nɔnɔme siawo dzi ɖe edzi le mia me le agbɔsɔsɔ me\nla, woakpe ɖe mia ŋu be miaganye ŋutetemanɔŋutɔwo kple ame matsekuwo le miaƒe\nsidzedze míaƒe Aƒetɔ Yesu Kristo me o. 9 Ke ne nɔnɔme mawo mele ame aɖe me o\nla, enye ame si mekpɔa nu dea adzɔge o eye eƒe ŋkuwo gbã eye wòŋlɔ be, be woklɔ\nye ŋu tso yeƒe tsã nu vɔ̃wo me.\n10 Eya ta, nɔvinyewo, midze agbagba ɖe edzi wu tsã be miakpɔ kpeɖodzi na\nmiaƒe yɔyɔ kple tiatia. Elabena ne miewɔ esiawo la, miada ƒu akpɔ o, 11 eye miaxɔ\ndzadoname tɔxɛ le míaƒe Aƒetɔ kple ɖela, Yesu Kristo ƒe fiaɖuƒe mavɔ la me.\nMawunya ƒe nyagblɔɖi\n12 Togbɔ be mienya nu siawo eye mieli ke le xɔse si su mia si fifia la me hã la,\nmanɔ ŋku ɖom wo dzi na mi ɣesiaɣi. 13 Mesusu be zi ale si mele ŋutilã ƒe agbadɔ\nsia me la enyo be manɔ ŋku ɖom nu dzi na mi, 14 elabena menyae be, esusɔ vie\nmaɖe agbadɔ sia ɖi, abe ale si míaƒe Aƒetɔ Yesu Kristo gblɔe nam kɔtɛ la ene. 15\nMakpɔ egbɔ be, meɖe afɔ ɖe sia ɖe si mate ŋui be, ne meva dzo la, miaɖo ŋku nu\nsiawo dzi ɣesiaɣi.\n16 Menye gli siwo wokpa kple nunya la yome míedze esi míeƒo nu na mi tso\nmíaƒe Aƒetɔ Yesu Kristo ƒe ŋusẽ kple eƒe vava ŋuti o, ke boŋ míenye eƒe gãnyenye\nƒe atsyɔ si míekpɔ kple ŋku la ƒe ɖasefowo. 17 Elabena exɔ bubu kple ŋutikɔkɔe tso\nMawu, Fofo la gbɔ esi gbe aɖe ɖi tso eƒe Gãnyenye ƒe ŋutikɔkɔe me, gblɔ bena,\n“Ame siae nye Vinye si gbɔ nyemelɔ̃a nu le o, esi ŋu mekpɔa ŋudzedze le.” 18\nMíawo ŋutɔ míese gbe sia esi wòɖi tso dziƒo, esi míeli kpli le to kɔkɔe la dzi.\n19 Ale míegakpɔ kpeɖodzi na nyagblɔɖilawo ƒe nyawo eya ta anye nudzeame\nne mieɖo to wo, elabena ele abe ale si kekeli klẽna ɖe viviti mee ene, va se ɖe esime\nŋkekea nava eye ŋukeɣletivi la naklẽ ɖe miaƒe dziwo me. 20 Gawu la, ele be miase\negɔme be nyagblɔɖi aɖeke mele mawunya me, si va eme to nyagblɔɖila la ŋutɔ ƒe\nnyameɖeɖe me o. 21 Elabena nyagblɔɖi ƒe dzɔtsoƒe metso amegbetɔ ƒe lɔlɔ̃nu me kpɔ\no, ke boŋ ame xɔa gbe tso Mawu gbɔ abe ale si Gbɔgbɔ Kɔkɔe la kplɔ eya amea ene.\nAʋatsonufialawo kple woƒe tsɔtsrɔ̃\n2 Gake aʋatsonyagblɔɖilawo nɔ ameawo dome abe ale si aʋatsonufialawo anɔ\nmiawo hã domee ene. Woahe nudadafiafiawo vɛ le adzame, woagbe nu gɔ̃ hã le\naƒetɔwo dzi Aƒetɔ si xɔ wo ƒle la gbɔ eye woahe gbegblẽ ava woawo ŋutɔ ɖokui dzii\nkaba ŋutɔ. 2 Ame geɖewo adze woƒe ŋukpenanuwɔwɔwo yome eye woahe nyateƒe ƒe\nmɔ la ade nyahehe dzodzrowo me. 3 Nufiala siawo, le woƒe ŋukeklẽ me atsɔ nya\nkpakpawo aɖe vi le mia ŋuti. Woƒe fɔbubu le ta dzi na wo tso blema ke eye woƒe\ngbegblẽ medɔ alɔ̃ o.\n4 Elabena ne Mawu mekpɔ nublanui na mawudɔlawo esi wowɔ nu vɔ̃ o, ke\nboŋ eɖo wo ɖe dzomavɔ me, hede gawo ɖe ʋe globo do viviti me, be woanɔ afi ma\nva se ɖe ʋɔnudrɔ̃gbe, 5 ne metsɔe ke blema xexemetɔwo o, ke boŋ wòna tsi ɖɔ hetsrɔ̃\nmawumavɔ̃la mawo, negbe dzɔdzɔenyenye ƒe gbeƒãɖela, Noa, kple ame adreawo koe\nwòɖe, 6 ne ebu fɔ Sodom kple Gomora duawo hena dzo fia wo wozu afi, eye wòtsɔ\nwo wɔ kpɔdzidzee na nu si adzɔ ɖe mawumavɔ̃lawo dzi, 7 ne eɖe dzɔdzɔetɔ Lot,\name si semanɔsitɔ mawo ƒe agbe ƒaƒã nɔnɔ ti kɔ na, 8 elabena esi ame dzɔdzɔe ma nɔ\nwo dome la, eƒe luʋɔ dzɔdzɔe la kpea fu gbe sia gbe ne ekpɔ eye wòse semanɔsigbe\nsi nɔm ameawo le. 9 Ne ele alea la, ekema Aƒetɔ la nya ale si wòaɖe mawuvɔ̃lawo\ntso dodokpɔwo mee eye wònya ale si wòalé mawumavɔ̃lawoe, anɔ to hem na wo va\nse ɖe ʋɔnudrɔ̃ŋkeke la dzi. 10 Esia nye nyateƒe, vevietɔ na ame siwo dze nu vɔ̃ ŋutilã\nƒe dzodzro vɔ̃wo yome eye wodoa vlo kplɔlawo.\nDzideƒo kple ɖokuiŋudzedze le ame siawo me ale gbegbe be, womevɔ̃na nya\nvlowo gbɔgblɔ ɖe dziƒo nuwo ŋu o. 11 Togbɔ be mawudɔlawo de ŋgɔ, he sesẽ wu\nwo gɔ̃ hã la, wometsɔa ameŋugblẽnya tsoa nugbagbe siawo nui le Aƒetɔ la ƒe ŋkume\no. 12 Gake ame siawo gblɔa busunya le nya siwo gɔme womese o la me. Wole abe\nlã siwo si nunya mele o, nuwɔwɔ siwo wɔ nu ɖekematsɔlemetɔe kple lã siwo wodzi\nko be woalé wo eye woatsrɔ̃ wo la ene. Eye abe lãwo ene la, woawo hã atsrɔ̃.\n13 Woaxe fe na wo kple nuveviwɔme, ɖe nu vevi si wowɔ amewo la ta. Woƒe\nsusu le dzidzɔdoname ŋutie nye be woamu aha ŋdɔkutsu dzatsɛ, wonye ɖiƒoƒo kple\nkpɔtsɔtsɔ gã aɖe le miaƒe habɔbɔ la ŋu, elabena wotua aglo manyatalenuwo, evɔ la\nwonɔa anyi ɖe kplɔ̃ ɖeka ŋu ɖua nu kpli mi. 14 Ahasiwɔwɔ xɔ ŋku dzi na wo eye\nwomedzudzɔ nu vɔ̃ wɔwɔ gbeɖe o, wodɔna kple ame malikewo. Wobi ɖe ŋukeklẽ\nme eye wonye dzidzime si dzi fiƒode le! 15 Wogblẽ mɔ dzɔdzɔe la ɖi, helé Beor vi,\nBalaam ƒe mɔ tsɔ, ame si lɔ̃ vɔ̃ɖinyenye ƒe fetu. 16 Ke tedzi, lãmaƒonu, tsɔ ame ƒe\ngbe ƒo nui nɛ, heka mo nɛ ɖe eƒe vɔ̃ wɔwɔ ta, heɖo asi nyagblɔɖila la ƒe tsukunuwo\nwɔwɔ dzi.\n17 ŋutsu siawo le abe vudo siwo me tsi mele o kple afudodo si ahom lɔna ɖe\nnu la ene. Wodzra viviti tsiɖiɖsiɖi ɖo ɖi na wo. 18 Elabena wotsɔa woƒe nu gblɔa\nnya dzodzro, siwo me dada le, wotsɔa nu vɔ̃ ŋutilã ƒe nudzodzro vɔ̃wo heblea ame\nsiwo si le ame vɔ̃ɖiwo nu fifi laa la nu. 19 Wodoa ablɔɖe ƒe ŋugbe na wo, esi woawo\nŋutɔ nye kluviwo na anyidzedze, elabena ame nyea kluvi na nu sia nu si ɖu aƒetɔ ɖe\neya amea dzi. 20 Nenye be wosi le gbegblẽ si le xexeame nu, to sidzedze míaƒe\nAƒetɔ kple ɖela Yesu Kristo me, evɔ wogbugbɔ gabla wo ɖe numawo ke me, heɖu\nwo dzi la, woƒe nuwuwu avɔ̃ɖi wu ale si wonɔ le gɔmedzedzea me. 21 Anyo na wo\nbe womanya dzɔdzɔenyenye ƒe mɔ o, wu be woanyae eye woatrɔ megbe ade sedede\nkɔkɔe si wotsɔ de asi na wo. 22 Ame siawo la lododo siawo nye nyateƒe le wo ŋuti\nbe, “Avu trɔna gayia nu si wòdzɔ la gbɔ” kple, “Ha si wole tsi na la gayia eƒe ba\nbublu dzi”\nAƒetɔ la ƒe ŋkeke la\n3 Nɔvi lɔlɔ̃wo, esia nye nye agbalẽ evelia na mi. Meŋlɔ wo ame evea katã na\nmi be woanye ŋkuɖonudzi si ade dzo mia me be miaƒe tamesusuwo nanɔ blibo. 2\nMedi be miaɖo ŋku nya siwo nyagblɔɖila kɔkɔewo gblɔ na mi va yi la dzi kple se si\nmia Aƒetɔ kple ɖela de na mi to miaƒe apotolowo dzi.\n3 Gbã la, ele be miase egɔme be, le ŋkeke mamlɛawo me la, fewuɖulawo ava,\nanɔ fewu ɖum eye woadze woawo ŋutɔ ƒe nudzodzro vɔ̃wo yome. 4 Woagblɔ bena,\n“Afi kae eƒe ‘vava’ ƒe ŋugbedodo la le? Elabena tso ɣeawoɣi ke mía fofowo ku la,\nnu sia nu le edzi yim abe ale si wònɔ le gɔmedzedzea me ene.” 5 Ke woɖoe koŋ\nheŋlɔ be be, gbe aɖe gbe ʋῖ ke wotsɔ Mawu ƒe nya wɔ dziƒo eye wowɔ anyigba tso\ntsi me kple tsi. 6 To tsi sia ke dzi wotsrɔ̃ xexeme si nɔ anyi ɣemaɣi le esi woxɔ beble\ndzi se ta. 7 To Mawu ƒe nya sia ke dzi wodzra fifi dziƒo kple anyigba ɖo na dzo, eye\nwoɖoe da ɖi na ʋɔnudrɔ̃gbe la kple mawumavɔ̃lawo ƒe tsɔtsrɔ̃.\n8 Ke nɔvi lɔlɔ̃wo, migaŋlɔ nu ɖeka sia be o, ŋkeke ɖeka le Aƒetɔ la gbɔ le abe\nƒe akpe ene eye nenema ke ƒe akpe le abe ŋkeke ɖeka ene. 9 Aƒetɔ la mele wɔwɔm\nblewublewu le eƒe ŋugbedodo la me abe ale si ame aɖewo se blewu gɔmee ene o.\nEgbɔ dzi ɖi na mi, elabena medi be ame aɖeke netsrɔ̃ o, ke boŋ be amewo katã natrɔ\ndzime.\n10 Ke Aƒetɔ ƒe ŋkeke la ava abe fiafitɔ ene. Dziƒowo nu ava yi kple gbeɖeɖe\ngã aɖe, woatsrɔ̃ gɔmeɖonuwo kple dzo eye anyigba kple edzinuwo katã labi\nkeŋkeŋkeŋ.\n11 Esi woatsrɔ̃ nu sia nu alea la, ame ka ƒomeviwoe wòle be mianye? Ele be\nmianɔ mawumegbe kple agbe kɔkɔe, 12 esi miele mɔ kpɔm na Mawu ƒe ŋkeke la,\nhele du dom eƒe vava. ŋkeke sia ƒe vava ana woatsrɔ̃ dziƒowo kple dzo eye\nemenuwo alolo le dzoxɔxɔ la me. 13 Ke le eƒe ŋugbedodo la nu, míele mɔ kpɔm na\ndziƒo yeye kple anyigba yeye, afi si anye dzɔdzɔenyenye nɔƒe.\n14 Eya ta, nɔvi lɔlɔ̃wo, esi miele mɔ kpɔm na esia la, miɖe afɔ ɖe sia ɖe si\nmiate ŋui la, be woakpɔ mi ɖi maƒomaƒoe, mokakamanɔŋutɔe eye mianɔ ŋutifafa me\nkplii. 15 Nenɔ susume na mi be, míaƒe Aƒetɔ la ƒe dzigbɔɖi nye miaƒe ɖeɖe, abe ale\nsi mía nɔvi lɔlɔ̃ Paulo ŋlɔ na mi kple nunya si Mawu nɛ la ene. 16 Eŋlɔ nu alea le eƒe\nagbalẽwo katã me eye wòƒoa nu tso nu siawo katã ŋu. Nanewo le eƒe agbalẽawo me\nƒe gɔmesese sesẽ, esi ame manyanuwo kple amemalikewo blua afɔ na, abe ale si\nwowɔna na mawunya bubuwo hã ene, hena woawo ŋutɔ ƒe tsɔtsrɔ̃.\n17 Eya ta nɔvi lɔlɔ̃wo, esi mienya esia xoxo la, minɔ ŋudzɔ be amegblẽkuwo\nƒe nu tovo wɔwɔ magakplɔ mi adzoe, be miage le teƒe si mieli ke ɖo la o. 18 Ke\nmitsi le amenuveve kple sidzedze míaƒe Aƒetɔ kple ɖela Yesu Kristo me. Eya ko tɔ\nlanye ŋutikɔkɔe tso fifia yi ɖe mavɔmavɔ me! Amen.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['1 Jean', '2 janvier 2016 admin Aucun commentaire Bible, épître, ewe', 'YOHANES ƑE AGBALẼ GBÃTƆ\nKpɔkplɔyiɖeme:\nYohanes, ame si nye Yesu Kristo ƒe nusrɔ̃lawo dometɔ ɖeka lae\nŋlɔ Yohanes ƒe nyanyui la kple Yohanes ƒe agbalẽ etɔ̃awo\nkpakple nyaɖeɖefia hã. Le ɣemaɣi me la, aʋatsonufiala geɖewo\nnɔ nu siwo mesɔ ɖe kristotɔnyenye nu o la fiam. Esia tae\nYohnaes ŋlɔ eƒe agbalẽ gbãtɔ sia be yeado ŋusẽ kristotɔwo be\nwomagaɖo to aʋatsonufialawo o, ke boŋ woadze sii be Mawue\nnye Kekeli, Agbe kple Lɔlɔ̃ eya ta ele be woanɔ agbe si me\nkekeli le. Eyi edzi be ele be woanɔ agbe si ana agbe mavɔ wo\nto Kristo me la kple lɔlɔ̃ na wo havi nayɔ woƒe agbenɔnɔ me.\nEte gbe ɖe havilɔlɔ̃ dzi ale gbegbe be woda ŋkɔ ɖe edzi be\n“Lɔlɔ̃ ƒe Apostolo.”\nEmenyawo: 1. Kpɔkplɔyiɖeme, 1:1-4\n2. Agbenɔnɔ le kekeli me, 1:5-2:29\n3. Agbenɔnɔ le lɔlɔ̃ me, 3:1-4 :21\n4. Agbenɔnɔ le xɔse vavãtɔ me, 5:1-12\n5. Taƒonyawo, 5:13-21\nAgbenya la\n1 Nu si li tso xexeame ƒe gɔmedzedze ke, nu si ŋkɔ míese eye míekpɔ. Nu si\nmíekpɔ kɔtee kple míaƒe ŋkuwo, eye míawo ŋutɔ míeka asi eŋu la, eya ƒe nya míele\ngbeƒã ɖem na mi be, eyae nye Agbenya la. 2 Agbe sia do, míekpɔe, míeɖia ɖase le\neŋuti eye míeɖea gbeƒã agbe mavɔ si le Fofoa gbɔ eye wòdze na mí la na mi. 4\nMíele esia ŋlɔm ɖo ɖe mi be miaƒe dzidzɔkpɔkpɔ nade blibo.\nMizɔ le kekeli la me\n5 Azɔ la, esia nye gbedeasi si míese tso egbɔ eye míele gbeƒã ɖemi na mi be,\n“Mawue nye kekeli eye viviti aɖeke mele eme kura o.” 6 Ne míegblɔ be míebɔa ha\nkplii gake míegale viviti me zɔm la, ekema míenye alakpatɔwo eye míele nyateƒe la\ndzi wɔm o. 7 Ke ne míezɔ le kekeli me abe ale si eya hã le, kekeli me ene la ekema\nmíebɔ ha kple mia nɔewo eye Yesu Kristo si nye Via, ƒe ʋu aklɔ míaƒe nu vɔ̃ ɖe\nsia ɖe ɖa le mía ŋuti. 8 Ne míegblɔ be nu vɔ̃ mele mía ŋuti o la, ekema míele\nmía ɖokuiwo blem eye nyateƒea mele mía me o. 9 Gake ne míeʋu míaƒe nu vɔ̃wo me\nla ekema Mawu si nye nuteƒewɔla kple dzɔdzɔetɔ la atsɔ míaƒe nu vɔ̃wo ake mí eye\nwòaklɔ madzɔmadzɔnyenye katã ɖa le mía ŋuti. 10 Ne míele gbɔgblɔm kokoko be\nmíewɔ nu vɔ̃ o la ekema míedo eya amea alakpatɔe eye eƒe nya mexɔ aƒe ɖe mía me\no.\n2 Vinye lɔlɔ̃awo mele esia ŋlɔm ɖo ɖe mi be miagawɔ nu vɔ̃ o. Gake me ame\naɖe wɔ nu vɔ̃ la, Yesu Kristo si nye Kɔkɔetɔ la, li na mí eye aƒo nu aʋli mía ta le\nFofo la gbɔ. 2 Eyae nye avulévɔsa ɖe míaƒe nu vɔ̃wo ta, eye menye míawo ɖeɖe ko\ntɔ tae o, ke boŋ ɖe xexeame blibo la ƒe nu vɔ̃wo hã tae.\nXɔse ƒe dodokpɔwo\n3 Ne míewɔ ɖe eƒe sewo dzi la ekema kakaɖedzi le mía si be míenyae vavã. 4 Ame\nsi agblɔ be “Menyae,” gake mewɔ ɖe aƒe sededewo dzi o la, ame ma nye alakpatɔ\neye nyateƒe mele eme o. 5 Gake ne ame aɖe wɔa eƒe nya dzi la, Mawu ƒe lɔlɔ̃ de\nblibo le eya amea me vavã. Eye aleae míawɔ anya be míele eya amea me: 6 ame si\ngblɔ be yele eya amea me la, nanɔ agbe abe ale si Yesu hã nɔ agbee ene.\n7 Xɔ̃nye lɔlɔ̃awo, nyemele se yeye aɖeke ŋlɔm na mi le agbalẽ sia me o, ke\nboŋ, se xoxo ma si nɔ anyi tso gɔmedzedzea me la koe. Sedede xoxo siae nye\ngbedeasi si miese xoxo. 8 Ke hã la, mele se yeye aɖe ŋlɔm ɖo ɖe mi, si ƒe nyateƒe le\ndzedzem le miawo kple eya amea me xoxo, elabena viviti la le bubum eye kekeli\nvavã la le keklẽm xoxo. 9 Ne ame aɖe agblɔ be yele kekeli la me gake wòléa fu\nnɔvia la, ekema ame sia gale viviti me kokoko. 10 Ame si lɔ̃a nɔvia la, ƒe agbenɔnɔ\nnye kekeli eye naneke mele eƒe agbe me si ana be woakli nu o. 11 Gake ne ame aɖe\nlé fu nɔvia la, ekema ame sia le viviti me eye wòzɔna le viviti me menya afi si wòɖo\ntae o elabena viviti la tsyɔ mo nâ.\n12 Meŋlɔe na mi, vinye lɔlɔ̃awo,\nElabena wotsɔ miaƒe nu vɔ̃wo ke mi\nLe eƒe ŋkɔ la ta.\n13 Meŋlɔe na mi, fofowo,\nElabena mienya eya ame si\nNɔ anyi tso gɔmedzedzea me ke.\nMeŋlɔe na mi, ɖekakpuiwo,\nElabena mieɖu vɔ̃ɖitɔ la dzi\nMeŋlɔe na mi, vinye lɔlɔ̃awo,\nElabena mienya Fofo la.\n14 Meŋlɔe na mi, fofowo,\nElabena mienya eya ame si\nNɔ anyi tso gɔmedzedzea me ke\nMeŋlɔe na mi, ɖekakpuiwo,\nElabena miesẽ ŋu,\nMawu ƒe nya la le mia me\nEye mieɖu vɔ̃ɖitɔ la dzi.\nMigalɔ̃ xexeame o\n15 Migalɔ̃ xexeame kple nu siwo le eme la o. Ne ame aɖe lɔ̃ xexeame la ekema\nmelɔ̃a Fofo la o. 16 Elabena nu sia nu si le xexeame la metso Fofo la gbɔ o ke boŋ\netso xexeame. Nu siawoe nye, amegbetɔ nu vɔ̃ wɔla ƒe didi vivivowo, eƒe ŋkubiabiã,\nkple amegbetɔ ƒe dada ɖe nu siwo le esi la dzi. 17 Xexeame kple eƒe didiwo nu ava\nyi gake ame si wɔa Mawu ƒe lɔlɔ̃nu la nɔa agbe tegbee.\nNuxɔxlɔ̃ le Kristo ƒe futɔ la ŋuti\n18 Vi lɔlɔ̃awo, míege ɖe gaƒoƒo mamlâatɔ me: eye abe ale si miese xoxo be Kristo ƒe\nfutɔ la gbɔna vava ge ene la, fifi laa la, Kristo ƒe futɔ geɖewo va ɖo xoxo. Esiae na\nbe míenya be gaƒoƒo alo ɣeyiɣi mamlâatɔ ɖo. 19 Wodo go dzo le mía dome, gake le\nnyateƒe me la womenɔ mía dome le woƒe dziwo me o. Nenye mía dometɔ wonye\nvavã la anye ne wotsi anyi, eye womedzo le mía gbɔ o. Woƒe dzodzo fia kɔtee be wo\ndometɔ aɖeke menɔ mía dzi o.\n20 Ke miawo la, Kɔkɔetɔ la ƒe amisisi le mia dzi eye mia dometɔ ɖe sia ɖe\nnya nyateƒe la. 21 Nyemeŋlɔ ɖo ɖe mi esi mienya nyateƒe la ta o, ke boŋ be mienya\nnyateƒe la, elabena alakpa mate ŋu ado tso nyateƒe me o. 22 Ame kae nye aʋatsokala\nla? Ame si gblɔ be menye Yesue nye Mesia alo ɖela la o lae. Ame sia enye Yesu ƒe\nfutɔ la si gbea nu le Fofo la kple Vi la gbɔ. 23 Ame si gbe nu le Vi la gbɔ la, menya\nFofo la hã o, ke ame si xɔ Vi la la, eya amea xɔ Fofo la hã.\n24 Ke miawo la, mikpɔ egbɔ be mielé nu si miese tso gɔmedzedzea me la ɖe\nasi. Ne miewɔ esia la ekema miayi dzi anɔ Vi la kple Fofo la me. 25 Eye nu si ƒe\nŋugbe wòdo na mí la enye agbe mavɔ la.\n26 Mele nu siawo ŋlɔm ɖo ɖe mi tso ame siwo le agbagba dzem be yewoahe\nmi ayi mɔtatra dzii la ŋu. 27 Ke miawo la, amisisi si miexɔ tso egbɔ la, nɔa mia me\neye megahῖa be ame aɖeke nafia nu mi o, elabena eƒe amisisi la fiaa nu mi tso nuwo\nkatã ŋuti eye esi amisisi sia nye nyateƒetɔ eye menye aʋatsotɔ o ta la, minɔ eya amea\nme, abe ale si wòfia mi ene.\n28 Azɔ la vinye lɔlɔ̃awo minɔ agbe le eya amea me elabena kakaɖedzi anɔ\nmía si eye ŋu makpe mí le eŋkume le eƒe vava ŋkekea dzi o. 29 Ne mienyae be enye\ndzɔdzɔetɔ la akema ame sia ame si wɔa nu dzɔdzɔe la nye via.\nAgbenɔnɔ abe Mawu viwo ene\n3 Mikpɔ ale si gbegbe Fofo la lɔ̃a mí ɖa be woayɔ mí be Mawu viwo. Nyateƒe,\nMawu viwoe míenye. Nu si ta xexemetɔwo menya mí o lae nye be womenya eya\namea o. 2 Xɔ̃nye lɔlɔ̃wo, fifia míenye Mawu viwo, ke míenya nu si míava nye\netsɔmegbe la haɖe o. Gake míenya be ne Kristo va la míanɔ abe eya amea ene\nelabena míakpɔe abe ale si wòle tututu ene. 3 Ame siwo katã le mɔkpɔkpɔ me alea la\nwɔa wo ɖokuiwo dzadze abe ale si eya hã le dzadze ene. 4 Ame sia ame si wɔa nu\nvɔ̃ la da sea dzi, le nyateƒe me la, nu vɔ̃ enye sedzimawɔmawɔ. 5 Ke ele nyanya me\nna mi be ɖe wòva be yeatsɔ míaƒe nu vɔ̃wo ayii. Nu vɔ̃ aɖeke mele eya ŋutɔ ƒe agbe\nme o. 6 Ne ame aɖe le agbe le eya amea me la, amea meganɔa nu vɔ̃ wɔwɔ dzi\natraɖii o. Ne ame aɖe ganɔa nu vɔ̃ wɔwɔ dzi edziedzi la, ekema ame sia mekpɔe o\nloo alo nyae o.\nVinye lɔlɔ̃awo, migana ame aɖeke nable mi ne miatra mɔ o. Ame si wɔa nu\nnyui la enye ame dzɔdzɔe abe ale si eya hã le dzɔdzɔe ene. 8 Ame si wɔa nu vɔ̃ la\nnye Abosam ƒe ame elabena Abosam le nu vɔ̃ wɔm tso gɔmedzedzea me ke. Nu si ta\nMawu ƒe Vi la va enye be wòagblẽ abosam ƒe nuwɔwɔwo. 9 Ame si wodzi le Mawu\nme la meganɔa nu vɔ̃ wɔwɔ dzi o, elabena Mawu ƒe kutsetse le eme. Mate ŋu awɔ nu\nvɔ̃ o elabena wodzii tso Mawu me. 10 To esia me míedea vovototo Mawu viwo kple\nabosam viwo dome. Ame si mewɔa nu si le eteƒe o la menye Mawu vi o. Nenema ke\name si melɔ̃a nɔvia o la menye Mawu vi o.\n11 Esia enye gbedeasi si miese tso gɔmedzedzea, bena ele be míalɔ̃ mía\nnɔewo. Miganɔ abe Kain ene o. Le esi wònye abosam ƒe ame ta la, ewu nɔvia. Nu ka\nta wòwu nɔvia? Elabena, eƒe wɔnawo vɔ̃ɖi, ke nɔvia ƒe wɔnawo le dzɔdzɔe. 13\nNɔvinyewo ne xexeame lé fu mi la megawɔ nuku na mi kura o. 14 Míenya be míeto\nku me yi agbe me elabena míelɔ̃a mía nɔewo. Ame si melɔ̃a ame o la, gale ku ƒe\nasime. 15 Ame si ke léa fu nɔvia la nye amewula eye ele nyanya me na mi be agbe\nmavɔ meli na amewula aɖeke o. 16 Ale si Yesu Kristo va ku ɖe mía ta la, ɖe nu si\nlɔlɔ̃ nye la fia mí. Eya ta ele be míawo hã míatsɔ míaƒe agbe aɖo anyi na mía\nnɔviwo. 17 Ne xexemenuwo le ame aɖe si f•u eye wòkpɔ nɔvia aɖe si nye hiãtɔ eye\nmekpɔ nublanui nâ o la ale ke woate ŋu akpɔ Mawu ƒe lɔlɔ̃ le eme? 18 Vinye\nlɔlɔ̃awo migana míalɔ̃ mía nɔewo kple nya alo kple aɖe ɖeɖe ko o, ke boŋ kple\nnuwɔna eye le nyateƒe me. 19 Ekema esia nye ale si míenyana be míenye nyateƒe la\ntɔ, kple ale si míeɖea dzi ɖi le eŋkume. 20 ɣesiaɣi si míaƒe dzitsinya bu fɔ mí\nelabena Mawu lolo wu míaƒe dziwo eye wònya nu sia nu. 21 Nɔvi lɔlɔ̃awo, ne míaƒe\ndziwo mebu fɔ mí o la, dzideƒo le mía si le Mawu ŋkume 22 eye nu sia nu si\nmíabiae la míakpɔe elabena míewɔ eƒe sewo dzi eye míewɔ nu si adzea eŋu. 23 Eƒe\nsedede nye esia bena míaxɔ via Yesu Kristo dzi ase, eye míalɔ̃ mía nɔewo abe ale si\nwòde se na mí ene. 24 Ame siwo wɔa ɖe eƒe sewo dzi la nɔa agbe le eme eye eya hã\nnɔa wo me. Eye aleae míenyana be ele agbe le mía me: Míenyae to Gbɔgbɔ si wòna\nmí la dzi.\nMido gbɔgbɔwo kpɔ\n4 Nɔvi lɔlɔ̃tɔwo, migaxɔ gbɔgbɔ ɖe sia ɖe ko dzi se o, ke boŋ mido gbɔgbɔwo\nkpɔ be wotso Mawu gbɔ hã. Elabena aʋatsonyagblɔɖila geɖewo kaka ɖe xexeame. 2\nAle míatsɔ dze si Mawu ƒe Gbɔgbɔe nye si: Gbɔgbɔ ɖe sia ɖe si ɖe gbeƒã be Yesu\nKristo va le ŋutilã me la, tso Mawu gbɔ. 3 Ke Gbɔgbɔ ɖe sia ɖe si meɖea gbeƒã Yesu\nKristo o la metso Mawu gbɔ o. Esiae nye Kristo ƒe futɔ ƒe gbɔgbɔ si mísese be\negbɔna eye fifia gɔ̃ hã la ele xexeame xoxo. 4 Vinye lɔlɔ̃awo, miawo ya la mienye\nMawu viwo eye mieɖu aʋatsonyagblɔɖila siawo dzi, elabena Gbɔgbɔ si le mia me la\ntri akɔ wu esi le xexeame. 5 Wotso xexeame, eya ta woƒoa nu le xexeame ƒe\nnugɔmesese nu, eye xexeame ɖoa to wo. 6 Míawo ya míetso Mawu gbɔ eye ame sia\name si nya Mawu la, ɖoa to mí, ke ame si metso Mawu gbɔ o la meɖoa to mí o.\nEsiae na míedzea si Nyateƒe Gbɔgbɔ kple aʋatso gbɔgbɔ.\n7 Xɔ̃nye lɔlɔ̃wo, mina míalɔ̃ mía nɔewo elabena Mawu gbɔe lɔlɔ̃ tsona. Ame\nsia ame si lɔ̃a ame la wodzi tso Mawu me eye wònya Mawu. 8 Ame si melɔ̃a ame o\nla, menya Mawu o elabena Mawu nye lɔlɔ̃. 9 Ale si Mawu ɖe eƒe lɔlɔ̃ fia le mía\ndome lae nye, eɖo via ɖeka hɔɔ̃ ɖe xexeame be míanɔ agbe to eya amea me. 10 Esia\nenye lɔlɔ̃ vavã, menye míawoe lɔ̃ Mawu o, ke boŋ le eƒe lɔlɔ̃ na mí ta wòɖo Via ɖa\nabe avulévɔsa le míaƒe nu vɔ̃wo ta ene. 11 Xɔ̃nye lɔlɔ̃tɔwo, le ale si Mawu lɔ̃ mí ta\nla ele be míawo hã míalɔ̃ mía nɔewo. 12 Ame aɖeke mekpɔ Mawu kpɔ o, ke ne\nmíelɔ̃ mía nɔewo la, Mawu ƒe Gbɔgbɔ le mía me eye eƒe lɔlɔ̃ ade blibo le mía me.\n13 Míenyae bena míele agbe le eya amea me eye eya hã le mía me, elabena\netsɔ eƒe Gbɔgbɔ de mía me. 14 Míekpɔe eye míeɖi ɖase be Fofo la ɖo Via ɖa be\nwòanye xexeame ƒe ɖela. 15 Ame sia ame si aɖe gbeƒã be Yesue nye Mawu Vi la\nla, Mawu le eya amea me eye eya hã le Mawu me.\n17 Esi wòwɔ míaƒe lɔlɔ̃ wòde blibo le mía dome ale be dzideƒo nanɔ mía si le\nʋɔnudrɔŋkekea dzi, elabena míaƒe agbenɔnɔ le xexe sia me sɔ kple etɔ. 18 Vɔ̃vɔ\naɖeke menɔa lɔlɔ̃ me o ke boŋ lɔlɔ̃ vavãtɔ nyaa vɔvɔ̃ katã ɖa. Elabena vɔvɔ̃ ku ɖe\ntohehe ŋu. Ame si vɔ̃na la ƒe lɔlɔ̃ mede blibo o.\n19 Míelɔa mía nɔewo elabena Mawu tre mí lɔlɔ̃. 20 Ne ame aɖe ƒo adegbe be,\n“Melɔ̃ Mawu,” ke wòléa fu nɔvia la, enye alakpatɔ elabena ame sia ame si me lɔ̃a\nnɔvia, ame si kpɔm wòle o la, mate ŋu alɔ̃ Mawu ame si mekpɔ o. 21 Mawu ŋutɔ de\nse na mí be, Ame si lɔ̃a Mawu la nelɔ̃ nɔvia hã.\nMawu vi la dzixɔse\n5 Ame sia ame si xɔe se be Yesue nye Kristo la la, wodzii tso Mawu me, eye\name sia ame si lɔ̃a Fofo la la, lɔ̃a Via hã. 2 Esiae nye ale si míenyana be míelɔ̃a\nMawu Viwo, to Mawu lɔ̃lɔ kple eƒe seawo dziwɔwɔ me. 3 Esiae nye lɔlɔ̃ na Mawu,\nbe woawɔ eƒe seawo dzi eye eƒe sewo mesesẽ o. 4 Elabena ame si wodzi le Mawu\nme la, ɖu xexeame dzi. Míaƒe xɔsee nye nu si ɖu xexeame dzi. 5 Ame kae nye ame\nsi ɖu xexeame dzi? Ame si xɔe se be Yesue nye Mawu Vi, la koe.\n6 Yesu Kristo enye ame si va to tsi kple ʋu me. Meva to tsi me ɖeɖe ko o, ke\nboŋ to tsi kple ʋu me. Eye Gbɔgbɔ lae le ɖase ɖim le nu sia ŋu elabena Gbɔgbɔ lae\nnye nyateƒe la.\n7 Ame etɔ̃a le ɖase ɖim, 8 woawoe nye Gbɔgbɔ la, Tsi la kple ʋu la, eye wo\nkatã ƒe ɖaseɖiɖi le ɖeka. 9 Míexɔa amegbetɔwo ƒe ɖaseɖiɖiwo, ke Mawu ƒe ɖase si\nwòɖi le Via ŋu la de ŋgɔ saã wu esiawo. 10 Eya ta ame sia ame si xɔa Mawu Vi la\ndzi sena la, ɖia ɖase le eƒe dzime. Eye ame si mexɔa Mawu dzi se o la ewɔ Mawu\naʋatsokalae elabena mexɔ ɖase si Mawu ɖi le Via ŋu la dzi se o. 11 Nya lae nye si\nbe Mawu na agbemavɔ mí eye agbemavɔ sia le Via me. 12 Ame si si Vi la le la agbe\nle esi, eye ame si si Mawu Vi la mele o la agbe mele esi o.\nToƒonyawo\n13 Mele nu siawo ŋlɔm ɖo ɖe mi ame siwo xɔ Mawu Vi la ƒe ŋkɔ dzi se la ale be\nmianya be agbemavɔ le mia si. 14 Kakaɖedzi sia le mía si le tete ɖe Mawu ŋu me be,\nne míebia nu si sɔ ɖe eƒe lɔlɔ̃nu dzi la eɖoa to mí. 15 Eye ne míenyae be eɖoa to mi\nle, nu sia nu si míebia me la, míenyae be míaƒe asi su nu si míebiae la dzi.\n16 Ne ame aɖe kpɔ be ye nɔvi wɔ nu vɔ̃ si ƒe fetu menye ku o la, nedo gbe ɖa\nale be Mawu naxɔe ɖe agbe. Esia ku ɖe ame siwo ƒe nu vɔ̃ mehea ku vanâ o la ŋuti.\nNu vɔ̃ aɖe li si hea ame yina ku me, menye nu vɔ̃ sia tɔgbe ƒe nya gblɔm mele o. 17\nNu gbegblẽ wɔwɔ ɖe sia ɖe ƒomevi nye nu vɔ̃, gake nu vɔ̃ aɖewo li siwo mehea ame\nyina ku mee o.\n18 Minyae kɔtee bena, ne wodzi ame aɖe tso Mawu me la, meganɔa nu vɔ̃\nwɔwɔ dzi atraɖii o, Mawu Vi la ŋutɔ kpɔa eta be wònɔna dedie eye Vɔ̃ɖitɔ la metea\nŋu kaa asi eŋu o. 19 Míenyae be Mawuviwoe míenye eye be xexeame blibo la le\nvɔ̃ɖitɔ la ƒe ŋusẽ te. 20 Míenyae hã bena Mawu Vi la va eye wòna nugɔmesese mí\nale be míanye eya ame si nye nyateƒea. Míele nyateƒea si nye Via Yesu Kristo la me.\nEyae nye nyateƒe Mawu kple agbemavɔ la.\n21 Vinye lɔlɔ̃awo, miɖe mia ɖokuiwo ɖa le legbawo gbɔ.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['2 Jean', '2 janvier 2016 admin Aucun commentaire Bible, épître, ewe', 'YOHANES ƑE AGBALẼ EVELIA\nKpɔkplɔyiɖeme:\nYohanes, ame si nye Yesu Kristo ƒe nusrɔ̃lawo dometɔ ɖeka lae\nŋlɔ Yohanes ƒe Nyanyui la kple Yohanes ƒe Agbalẽ etɔ̃awo\nkpakple Nyaɖeɖefia hã. Nyati vevitɔ si le Yohanes ƒe Agbalẽ\nEvelia sia mee nye ele be kristotɔ ɖe sia aɖe nanɔ agbe le\nnyateƒe kple lɔlɔ̃ me.\nEmenyawo: 1. Gbedoname, 1-3\n2. Nuxlɔ̃amenyawo, 4-11\n3. Taƒonyawo, 12-13\nGbedonamewo\n1 Agbalẽ sia tso Hamemegã tsitsitɔ gbɔ, na hamenyɔnu lɔlɔ̃a si nye ame tiatia tɔxâ,\name si melɔ̃na vevie la kple viawo katã. Menye nye ɖekae o ke boŋ ame siwo katã\ndze si nyateƒe la, 2 le nyateƒe si le mía me eye wòanɔ mía me tegbee la ta.\n3 Amenuveve, nublanuikpɔkpɔ kple ŋutifafa si tso Mawu Fofo la kple Yesu\nKristo Fofo la ƒe Vi la gbɔ la nanɔ anyi kpli mi le nyateƒe kple lɔlɔ̃ me.\n4 Enye dzidzɔ gã aɖe nam be makpɔ be viwò aɖewo le agbe nɔm le nyateƒea\nme abe ale si Fofo la de se na míi ene. 5 Eye azɔ la, nyɔnulɔlɔ̃a, menye se bubu\naɖekee mele dedem na mi o ke boŋ esi ko miese tso gɔmedzedzea me ke, mele\nbiabiam be mialɔ̃ mia nɔewo. 6 Lɔlɔ̃ lae nye be míawɔ ɖe eƒe sededewo dzi. Abe ale\nsi miese tso gɔmedzedzea me ene la, eƒe see nye be míanɔ agbe le lɔlɔ̃ me.\n7 Ameblela geɖewo, ame siwo mexɔe se be Yesu Kristo va abe amegbetɔ ene\nle ŋutilã me o la kaka ɖe xexeame. Ame siawo dometɔ ɖe sia ɖe nye ameblela kple\nKristo ƒe futɔ la. 8 Mikpɔ nyuie be nu si ŋu miedze agbagba le la nagage le mia si o\nke boŋ, miaxɔ fetu si de blibo. 9 Ame sia ame si afia nu si to vovo tso Kristo ƒe\nnufiafia gbɔ la, mele Mawu me o. Ke ame si lé Kristo ƒe nufiafia me ɖe asi la le\nagbe le Fofo la kple Vi la me. 10 Ne ame aɖe va kple nufiafia si mesɔ ɖe Kristo tɔ\ndzi o la, migado woezɔ tete hã nâ o eye migaxɔe ɖe miaƒe aƒeme kura o. 11 Ame si\nxɔ ame sia la, sɔ kple eya amea le eƒe ŋutasẽnuwɔwɔwo me.\nTaƒonyawo\n12 Nya geɖe li si madi be maŋlɔ na mi gake nyemaŋlɔe kple nuŋlɔti kple agbalẽ o.\nKe boŋ mele mɔ kpɔm be mava kpɔ mi ɖa eye míaɖo dze ŋkume kple ŋkume, ale be\nmíaƒe dzidzɔkpɔkpɔ nade blibo.\n13 Nɔviwò nyɔnu tiatia la ƒe viwo hã do gbe na wò nyuie.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['3 Jean', '2 janvier 2016 admin Aucun commentaire Bible, épître, ewe', 'YOHANES ƑE AGBALẼ ETƆ̃LIA\nKpɔkplɔyiɖeme:\nYohanes, ame si nye Yesu Kristo ƒe nusrɔ̃lawo dometɔ ɖeka lae\nŋlɔ Yohanes ƒe Agbalẽ Etɔ̃awo, Yohanes ƒe Nyanyui la kple\nNyaɖeɖefia siaa. Le Yohanes ƒe Agbalẽ Etɔ̃lia sia me la,\nYohanes kafu Gayo le eƒe dɔ nyui wɔwɔ ta eye wòdi be Mawu\nnaka mo na Dietrefo le eƒe nu masɔmasɔ wɔwɔ ta.\nEmenyawo: 1. Kpɔkplɔyiɖeme, 1-4\n2. ŋusẽdodo dɔwɔla vavãwo, 5-8\n3. Mokaka na ame siwo tsi tsitre ɖe nyateƒe la ŋu, 9-10\n4. Nyateƒeyomenɔla aɖe kafukafu, 11-12\n5. Taƒonyawo, 13-15\nGbedonamewo\n1 Agbalẽ sia tso Hamemegã tsitsi la gbɔ na xɔ̃nye Gayo ame si melɔ̃na le\nnyateƒe me. 2 Xɔ̃nye lɔlɔ̃a, medo gbe ɖa be nànɔ lãmesesẽ me eye nu sia nu nadze\nedzi na wò nyuie abe ale si wò luʋɔ gɔ̃ hã le dedie ene. 3 Mekpɔ dzidzɔ ŋutɔ esi nɔvi\naɖewo va ƒo nu tso ale si nèlé nyateƒea me ɖe asi goŋgoŋ eye nèle agbe nɔm le\nnyateƒe la nu la ŋu. 4 Naneke medoa dzidzɔ nam wu be, mase be vinyewo le agbe\nnɔm ɖe nyateƒe la nu o.\nBeléle na Aƒetɔ la ƒe dɔwɔlawo\n5 Xɔ̃nye lɔlɔ̃a, èle nuteƒe wɔm le nu siwo nèle wɔwɔm na nɔviawo la me, togbɔ be\nwonye amedzrowo na wò hã. 6 Woɖe gbeƒã na hamea katã le wò lɔlɔ̃ si nèɖe fia wo\nla ŋu. Anyo be nàdo mɔ wo le mɔ nyuitɔ si dze Mawu ŋu la nu. 7 Elabena ŋkɔ la tae\nwodze mɔ hele tsatsam eye womexɔ kpekpeɖeŋu aɖeke tso Trɔ̃subɔlawo gbɔ o. 8 Le\nesia ta ehiã be miawɔ dɔmenyo na ame sia tɔgbewo ale be mí katã míawɔ dɔ ado\nnyateƒea ɖe ŋgɔ.\n9 Meŋlɔ agbalẽ ɖo ɖe hamea, gake Diotrefo ame si tsɔ eɖokui wɔ\nŋgɔgbenɔlae la, meɖo to nye nyawo o. 10 Eya ta ne meva la maɖe nu siwo katã wɔm\nwòle la ɖe go, vevietɔ ale si wòle mía ŋu gblẽm la ta. Hekpe ɖe esia ŋu la eɖea ame\nsiwo dina be yewoaxɔ nɔviawo la le hame.\n11 Xɔ̃nye lɔlɔ̃tɔ, megakpɔ nuvloe wɔwɔ ƒe kpɔɖeŋu nàwɔ o, ke boŋ srɔ̃ nu\nnyui wɔwɔ. Ame sia ame si wɔ nu nyui la tso Mawu gbɔ. Ame si wɔa nu vɔ̃ la\nmekpɔa Mawu o. 12 Ame sia ame ƒoa nu nyuie le Demetrio ŋu. Nyateƒea ŋutɔ hã\ngblɔa eƒe nya nyuie. Míawo hã míeɖi ɖase nyui le eŋu, eye wò ŋutɔ enyae be míaƒe\nɖaseɖiɖi nye nyateƒe.\nTaƒonyawo\n13 Nya geɖe le asinye be maŋlɔ na wò gake nyemedi be maŋlɔe kple nuŋlɔti kple\nnuŋlɔtsi ɖeɖe ko o. Mele mɔkpɔm be míado go kpuie eye míaƒo nu ŋkume kple\nŋkume.\nŋutifafa nanɔ anyi kpli wò. Nɔvi siwo katã le afi sia la do gbe na wò nyuie.\nDo gbe na nɔvi siwo le gbɔwò la na mí ɖekaɖeka.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Epître de Jude', '2 janvier 2016 admin Aucun commentaire Bible, épître, ewe', 'YUDA ƑE AGBALẼ\nKpɔkplɔyiɖeme :\nYuda, ame si nye Yakobo nɔvi lae ŋlɔ Yuda ƒe Agbalẽ. Le\nɣemaɣi me la, ame geɖewo va zu Kristotɔwo eye wokaka ɖe afi\nsia afi. Ke wo dometɔ aɖewo trɔ zu aʋatsonufialawo, he amewo\nɖa tso nyateƒe la gbɔ eye wode tɔtɔ hamea me. Nu sia na Yuda\nŋlɔ agbalẽ sia hedo ŋusẽ xɔsetɔwo be woanɔ te sesῖe eye woalé\nxɔse vavãtɔ la me ko ɖe asi ɣesiaɣi.\nEmenyawo:\n1. Kpɔkplɔyiɖeme, 1-4\n2. Nuxɔxlɔ̃ hena ŋudzɔnɔnɔ ɖe aʋatsonufialawo ŋu, 5-6\n3. ŋusẽdodo hena xɔse vavãtɔ me léle ɖe asi, 17-23\n4. Yayranyawo, 24-25\n1 Yuda, Yesu Kristo ƒe dɔla kple Yakobo nɔviŋutsu, ŋlɔ na ame siwo woyɔ, ame\nsiwo Mawu Fofo la lɔ̃ eye Kristo Yesu lé wo ɖe te. 2 Amenuveve, ŋutifafa kple lɔlɔ̃\nnanye mia tɔ le agbɔsɔsɔ me.\nMawumavɔ̃lawo ƒe nu vɔ̃ kple tsɔtsrɔ̃\n3 Nɔvi lɔlɔ̃awo, togbɔ be metsi dzi vevie be maŋlɔ nu na mi le ɖeɖe si ƒe\ngomekpɔlawo míenye la ŋuti hã la, edze ŋunye be maŋlɔ na mi, ado ŋusẽ mi be\nmiaʋlῖ xɔse si wotsɔ de asi na ame kɔkɔeawo zi ɖeka hena ɣeyiɣiawo katã la ta. 4\nMele esia gblɔm elabena ame aɖewo, ame siwo ƒe ʋɔnudɔdrɔ̃ woŋlɔ da ɖi tso blema\nke la va tra wo ɖokuiwo ɖe mia dome dzaa. Wonye mawumavɔ̃la, siwo trɔ míaƒe\nMawu la ƒe amenuveve wòzu mɔɖeɖe na ŋunyɔnuwo wɔwɔ eye wogbe nu le Yesu\nKristo, míaƒe dziɖula ɖeka hɔ̃ kple Aƒetɔ la gbɔ.\n5 Togbɔ be mienya esiawo katã xoxo hã la, medi be maɖo ŋku edzi na mi be\nAƒetɔ la ɖe eƒe dukɔ tso Egipte nyigba dzi gake emegbe la, etsrɔ̃ ame siwo mexɔ edzi\nse o. 6 Ke mawudɔla siwo melé woƒe bubuteƒe me ɖe asi o, ke boŋ wogblẽ woawo\nŋutɔ ƒe aƒe ɖi la, esiawoe wòde gae ɖe viviti me eye wotsɔ gakɔsɔkɔsɔ mavɔ de wo\nhena ʋɔnudɔdrɔ̃ le ŋkekegã la dzi. 7 Nenema ke, Sodom kple Gomora kpakple du\nsiwo ƒoxlã wo la tsɔ wo ɖokuiwo dzra na ŋutilãmeŋunyɔnuwo wɔwɔ kple agbe vlo\nnɔnɔ. Wonye ame siwo le fu kpem le dzo mavɔ ƒe tohehe me la ƒe kpɔɖeŋu.\n8 Nenema ke drɔ̃ekula siawo ƒo ɖi woawo ŋutɔ ƒe ŋutilãwo, wotsi tre ɖe\ndziɖulawo ŋu eye woƒoa nu vɔ̃ le dziƒodɔlawo ŋu. 9 Mawudɔlagã Maikel gɔ̃ hã esi\nwònɔ nya hem kple vɔ̃ɖitɔ la tso Mose ƒe ŋutilã kukua ŋuti la, mete ŋu do dzi gblɔ\nnya vɔ̃ aɖeke ɖe eŋuti o, ke ɖeko wògblɔ be, “Aƒetɔ la aka mo na wò!” 10 Gake ame\nsiawo ya ƒoa nu kple dzugbe ɖe nu sia nu si gɔme womese o la ŋuti eye nu sia nu si\ngɔme wose to seselelãme me abe lã siwo mebua tame o ene la, nu siawo kee nye nu\nsiwo gblẽa wo dome.\n11 Babaa na wo! Woto Kain ƒe mɔ, woti viɖe yome hege ɖe Balam ƒe vodada\nme eye wotsrɔ̃ wo le Kora ƒe aglãdzedze la me.\n12 Ame siawo nye ɖiƒonuwo le hamea ƒe lɔlɔ̃nuɖuƒewo. Woɖua nu kpli mi\nŋumakpetɔe, wonye alẽkplɔla siwo nyia woawo ŋutɔ ɖokuiwo ko. Wole abe alilῖkpo\nsiwo medzaa tsi o, eye ya lɔa wo ɖe enu ene. Wole abe kelemeti siwo metse ku o\neye woho wo ƒo ɖi eye woku zi gbɔ zi eve la ene. 13 Wole abe ƒutsotsoe siwo dze\nagbo hele woawo ŋutɔ ƒe ŋukpefutɔkpɔwo ɖem ɖe go la ene, wole abe ɣletivi siwo le\ntsatsam, esiwo woɖo viviti tsiɖitsiɖi da ɖi na tegbetegbe la ene.\n14 Enɔk, ame si nye dzidzime adrelia tso Adam dzi la gblɔ nya ɖi ɖe ame\nsiawo ŋu be, “Kpɔ ɖa, Aƒetɔ la gbɔna kple eƒe dɔla kɔkɔe akpe akpewo, 15 ne\nwòadrɔ̃ ʋɔnu ame sia ame ne wòabu fɔ mawumavɔ̃lawo ɖe nu vɔ̃ɖi siwo katã wowɔ\nle woƒe mɔ vɔ̃wo dzi hekpe ɖe nya vlo siwo katã nu vɔ̃ wɔla siawo gblɔ ɖe eya amea\nŋuti ŋu la ta.” 16 Ame siawo nye liʋiliʋῖlῖlawo kple ame siwo kpɔa vodada le nu sia\nnu ŋu. Wodzea woawo ŋutɔ ƒe nudzodzro vɔ̃wo yome woƒoa adegbe le woawo ŋutɔ\nɖokuiwo ŋu eye wokafua amewo alakpatɔe hena woawo ŋutɔ ƒe nyui.\nNuxɔxlɔ̃ na tenɔnɔ sesῖe\n17 Ke nɔvi lɔlɔ̃awo, miɖo ŋku nya siwo míaƒe Aƒetɔ Yesu Kristo ƒe apostolowo gblɔ\nda ɖi la dzi. 18 Wogblɔ na mi be, “Le ɣeyiɣi mamlâawo me la, fewuɖulawo lava,\name siwo adze woawo ŋutɔ ƒe dzodzro vɔ̃wo yome.” 19 Ame siawoe nye ame siwo\ndea mama mia dome, ame siwo dzea ŋutilã ƒe nukpɔkpɔwo yome eye Gbɔgbɔ la\nmele wo me o.\n20 Ke miawo ya la, nɔvi lɔlɔ̃awo, mitu mia ɖokuiwo ɖo le miaƒe xɔse kɔkɔetɔ\nkekeake me eye mido gbe ɖa le Gbɔgbɔ Kɔkɔe la me. 21 Mitsɔ mia ɖokuiwo de\nMawu ƒe lɔlɔ̃ la me esi miele míaƒe Aƒetɔ Yesu Kristo ƒe nublanuikpɔkpɔ lalam be\nwòakplɔ mi ayi agbe mavɔ la me.\n22 Mikpɔ nublanui na ame siwo le ɖi kem le wo ɖokuiwo me. 23 Miɖe ame\nbubuwo tso dzo me eye mixɔ na wo. Mikpɔ nublanui na wo kple vɔvɔ̃. Milé fu awu\nsi ƒo ɖi to ŋutilã ƒe ɖiƒoƒo me gɔ̃ hã.\nYayranyawo\n24 Azɔ, eya ame si tea ŋu léa mi ɖe asi be miagadze anyi o, be wòatsɔ mi aɖo eƒe\nŋutikɔkɔefiazikpui la ŋgɔ kpɔtsɔtsɔmanɔŋui le dzidzɔ gã me, lae mede mi asi na 25\nmíaƒe Mawu ɖeka hɔ̃ la, ame si nye míaƒe ɖela la, eya ko tɔe nye ŋutikɔkɔe,\nfianyenye, ŋusẽ kple dziɖuɖu to Yesu Kristo, míaƒe Aƒetɔ, me le dzidzimewo katã\nme, tso fifia yi ɖase ɖe mavɔ me! Amen.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
['Apocalypse', '2 janvier 2016 admin Aucun commentaire amour, Bible, épître, ewe, Jésus, prophétie, Saint Esprit', 'NYAÐEÐEFIA ƑE AGBALẼ\nKpɔkplɔyiɖemeYohanes nye Yesu Kristo ƒe nusrɔ̃lawo dometɔ ɖeka. Eyae ŋlɔ\nYohanes ƒe nyanyui la kple Yohanes ƒe agbalẽ etɔ̃awo. Eya kee\nŋlɔ nyaɖeɖefia hã. Le ɣemaɣi me la, wonɔ kristotɔwo yome tim\nvevie ŋutɔ. Wolé Yohanes eye wotsɔe yi ɖada ɖe Patmo Ƒukpo\ndzi. Mawu ɖe nu geɖewo fiae to ŋutega me le afi sia eye woŋlɔ\nwo ɖe agbalẽ sia me! Mawu ɖee fiae kɔtee bena kristotɔwo laxɔ\nwoƒe fetu nyui kokoko eye xexeme yeye aɖe ava, si me nuxaxa\nkple vevesese aɖeke maga nɔ o. Agbalẽ sia nye ŋusẽdodo na\nkristotɔwo le ɣeyiɣi sesẽ mawo me.Emenyawo 1. Ŋgɔdonya, 1.1-8\n2. Ðeɖefia gbãtɔ, 1:9-3:22\n3. Ðeɖefia evelia, 4:1-16:21\n4. Ðeɖefia etɔ̃lia, 17:1-21:8\n5. Ðeɖefia enelia, 21:9-22:5\n6. Taƒonyawo, 22:6-21\nŊgɔdonya kple gbedoname\n1 Esia enye Yesu Kristo ƒe ɖeɖefia si Mawu nae be woaɖe fia eƒe dɔlawo tso nu\nsi ava dzɔ kpuie la ŋuti. Edɔ eƒe mawudɔla ɖa be wòaɖe nu siawo afia Yohanes ame\nsi nye eƒe dɔla. 2 Yohanes ɖi ɖase le nu si wo katã wòkpɔ la ŋu, nu siwo nye Mawu\nƒe nya kple Yesu Kristo ŋu ƒe ɖaseɖiɖi. 3 Woayra ame si xlẽ nyagblɔɖi sia me\nnyawo, woayra ame siwo see eye wòtsɔ emenyawo ɖe woƒe dzime elabena ɣeyiɣi la\nte tu aƒe.\n4 Agbalẽ sia tso Yohanes gbɔ na hame adre siwo le Asia nutome: amenuveve\nkple ŋutifafa si tso Mawu ame si nɔ anyi, eye wòli eye wògale vava ge la gbɔ kple\ngbɔgbɔ adre siwo le eƒe fiazikpui la ŋgɔ, 5 kple Yesu Kristo, ame si nye ɖaseɖila\nanukwaretɔ, ame gbãtɔ si fɔ tso ku me eye wònye anyigbadzifiawo dziɖula la gbɔ na\nmi. Eya ame si lɔ̃ mí eye wòɖe mí tso míaƒe nu vɔ̃wo me to eƒe ʋu me, 6 eya ame si\nwɔ mí be míanye fiaɖuƒe kple Osɔfo siwo asubɔ eƒe Mawu kple Fofoa eya tɔ nanye\nŋutikɔkɔe kple ŋusẽ tso mavɔ me yi ɖe mavɔ me! Amen.\n7 Kpɔ ɖa! Egbɔna, alilῖkpowo aƒo xlãe eye ŋku ɖe sia ɖe akpɔe. Ẽ, ame siwo\ntɔ akplɔe gɔ̃ hã akpɔe. Ne eva do la, dukɔwo afa avi kple ɣli le eya amea ta. Ẽ!\nAmen! Neva ame nenema!\n8 “Nyee nye A kple Z, gɔmedzedze kple nuwuwu ame si nɔ anyi, eli eye\nwògale vava ge, ame si nye Ŋusẽkatãtɔ.” Aƒetɔ Mawue gblɔe.\nYohanes kpɔ ŋutega\n9 Nye, mia nɔvi Yohanes, ame si kpe fu kpli mi le Aƒetɔ la ta lae le agbalẽ sia ŋlɔm\nna mi. Nye hã mekpɔ gome le dzidodo si Mawu nana la me eye miakpɔ gome le eƒe\nfiaɖuƒe la hã me!\nMenɔ Patmo Ƒukpo dzi. Woɖe aboyom yi afi ma le ale si megblɔ Mawu ƒe\nnya kple nu si menya tso Yesu Kristo ŋuti la ta. 10 Esime menɔ gbɔgbɔ me le Aƒetɔ\nla ƒe ŋkekea dzi la, mese gbe sesẽ aɖe le megbenye abe kpe ƒe ɖiɖi ene. 11 Enɔ\ngbɔgblɔm bena, “Nyee nye A kple Z, Gbãtɔ kple Mlɔetɔ” Emegbe mesee wògagblɔ\nbe, “Ŋlɔ nu sia nu si nakpɔ la da ɖi eye naɖo agbalẽa ɖe hame adre siwo le Asia.\nEfeso, Smirna Pergamo, Tiatira, Sardes, Filadelfia kple Laodikea.”\n12 Esi metrɔ be makpɔ ame si nɔ nu ƒom la, kasia mekpɔ sikakaɖiti adre. 13\nAme aɖe tsi tre ɖe wo dome, si ɖi Amegbetɔvi la. Edo awu ʋlaya aɖe eye wotsɔ\nsikalidziblanu aɖe bla akɔta. 14 Eƒe taɖa fu tititi abe alẽfu alo ɖetifu ene. Eƒe ŋkuwo\nle ɖaɖam abe dzoƒeaɖewo ene. 15 Eƒe afɔwo biã hẽ abe akɔbli si wode kpodzo me\nene eye eƒe gbe le abe tɔsisi geɖewo ƒe howɔwɔ ene. 16 Elé ɣletivi adre ɖe nuɖusi\neye yi ɖaɖe nuevee do go tso eƒe nu me. Eƒe mo le keklẽm abe ɣekeklẽ ene.\n17 Esi mekpɔe la, medze anyi ɖe eƒe afɔnu abe ame kuku ene. Tete wòtsɔ eƒe\nnuɖusi da ɖe dzinye eye wògblɔ bena, “Mègavɔ̃ o. Nyee nye Gbãtɔ kple Mlɔetɔ. 18\nNyee nye Ame si le agbe, meku kpɔ gake, kpɔ ɖa, mele agbe tso mavɔ me yi mavɔ\nme! Eye ku kple tsiẽƒe ƒe safuiwo le asinye.\n19 “Eya ta ŋlɔ nu siwo nèkpɔ fifia kple nu siwo le vava ge emegbe. 20 Nu\nɣaɣla si le ɣletivi adre siwo nèkpɔ melé ɖe ɖusi kple sikakaɖiti adreawo lae nye si.\nÊletivi adreawo nye hame adreawo ƒe mawudɔlawo eye sikakaɖiti adreawo nye\nhame adreawo.\nGbedeasi na Efeso Hame la\n2 Ŋlɔ na Efeso Hamea ƒe mawudɔla be, ‘Esiawoe nye nya siwo tso ame si lé\nɣletivi adre ɖe ɖusi eye wòle zɔzɔm le sikakaɖiti adreawo dome la gbɔ. 2 Menya wò\ndɔwɔwɔwo, wò kutrikuku kple wò ŋusẽdodonu. Menyae be màte ŋu alɔ̃ ame vɔ̃ɖiwo\nƒe nya o, gawu la èdo ame siwo be yewonye apostolowo evɔ womenyee o la kpɔ eye\nnèkpɔ be wonye aʋatsotɔwo. 3 Èdze agbagba, eye nèto fukpekpe geɖe me le nye ŋkɔ\nla ta gake nu meti tɔ na wò o.\n4 ‘“Gake mekpɔ nu sia le ŋutiwò be nègblẽ wò gbãlɔlɔ̃ ɖi. 5 Ðo ŋku afi si\nnège tso la dzi! Trɔ dzime eye nàwɔ nu siwo nèwɔna tsã. Ne mètrɔ dzime o la, mava\ngbɔwò eye maɖe wò akaɖiti la le enɔƒe. 6 Ke esia nye nu dzeame nèwɔ be nèlé fu\nNikolaitɔwo ƒe nuwɔnawo, nu siwo nye hã melé fui.\n7 ‘“Ame si to senu li na la, nese nu si gblɔm Gbɔgbɔ la le na hameawo. Ame\nsi ɖu dzi la, mana ŋusẽe be wòaɖu agbeti si le Mawu ƒe Paraɖiso me la ƒe tsetsea.\nGbedeasi na Smirna Hame la\n8 “Ŋlɔ na Smirna Hamea ƒe mawudɔla be, ‘Esiawo nye nya siwo tso eya, ame si nye\nGbãtɔ kple Mlɔɛtɔ, ame si ku eye wògale agbe la gbɔ. 9 Menya wò fukpekpe kple\nahedada evɔ kesinɔtɔ nènye hafi! Menya ame siwo gblɔna be yewonye Yudatɔwo\nevɔ womenyee o, ke boŋ wonye satana ƒe ƒuƒoƒemenɔlawo.\n10 Megavɔ̃ na fukpekpe siwo ava dze dziwo la o. Satana ade mia dometɔ\naɖewo gaxɔ me le ŋkeke siawo me be woate mi akpɔ. Woati mia yome ‘ŋkeke ewo,’\nsi gɔmee nye ɣeyiɣi kpui aɖe.\n“ ‘Nɔ nuteƒewɔwɔ dzi yi ɖase ɖe ku me gɔ̃ hã eye mana agbefiakuku wò. 11\nAme si to se nu li na la nese nu si gblɔm Gbɔgbɔ la le na hameawo. Ku Evelia mawɔ\nnu vevi aɖeke ame si aɖu dzi la o.’\nGbedeasi na Pergamo Hame la\n12 “Ŋlɔ na Pergamo Hamea ƒe mawudɔla be, ‘Esiawo nye ame si lé yi ɖaɖɛ nuevee\nɖe asi la ƒe nyawo. 13 Menya afi si èle, eyae nye afi si Satana li eƒe fiazi anyi ɖo. Ke\nhã la, ègalé nye ŋkɔ me ɖe asi ko, mègbe nu le wò xɔse si nètsɔ ɖe menye la gbɔ o,\nèlé eme ɖe asi le Antipas, nye ɖasefo nuteƒewɔla, ƒe ɣeyiɣiwo me gɔ̃ hã, ame siwo\nwowu le miaƒe du si nye Satana nɔƒe la me.\n14 “Ke hã la nya ʋe aɖewo le asinye ɖe ŋutiwò. Ame aɖewo le mia dome afi\nma, ame siwo galé Balam ƒe nufiafiawo me ɖe asi ko, ame si fia Balak be wòable\nIsraelviwo nu woawɔ nu vɔ̃ to nuɖuɖu siwo wotsɔ sa vɔe na legbawo la ɖuɖu me\nkple ahasiwɔwɔ me. 15 Nenema ke ame siwo lé Nikolai ƒe nufiafia me ɖe asi la hã le\nmia dome. 16 Eya ta trɔ dzime! Ne menye nenema o la, mava gbɔwò kpuie eye\nmawɔ avu kpli wò kple yi si le nye nume.\n17 “‘Ame si to senu li na la, nese nu si gblɔm Gbɔgbɔ la le na hameawo.\nGbedeasi na Tiatira Hame la\n18 Ŋlɔ na Tiatira Hamea ƒe mawudɔla be, “Esiawo nye Mawu Vi la ƒe nyawo, ame\nsi ƒe ŋkuwo le abe dzoƒeaɖe ene eye eƒe afɔwo le abe gadzῖ si le keklẽm la ene. 19\nMenya wò dɔwɔwɔwo, wò lɔlɔ̃, wò xɔse, wò dɔmenyowɔwɔ kple wò vevidodo eye\nazɔ gɔ hã la, èle wo wɔm wu tsã.\n20 Ke hã la, mekpɔ nu sia le ŋutiwò, èɖe mɔ na nyɔnu ma, ame si woyɔ na be\nYezebel, ame si yɔa eɖokui be nyagblɔɖila. Ekplɔ nye dɔlawo trae to eƒe nufiafia me\nbe woage ɖe ahasiwɔwɔ me eye be woaɖu nu siwo wotsɔ sa vɔe na legbawo. 21\nMena ɣeyiɣii be wòatrɔ tso eƒe ŋunyɔnuwo wɔwɔ me gake egbe. 22 Eya ta matsɔe\naƒu fukpekpe ƒe aba dzi eye mana be ame siwo wɔ ahasi kplii la nakpe fu vevie, dzaa\nɖe wòtrɔ le eƒe mɔ vɔ̃wo dzi. 23 Maƒu nu viawo woaku ekema hameawo katã anyae\nbe nyee nye dziwo kple susuwò me dzrola eye maxe fe na ame sia ame le eƒe\nnuwɔwɔwo nu. 24 Azɔ mele egblɔm na mi ame mamlɛ siwo le Tiatira, mi ame siwo\nmelé nufiafia me ɖe asi o eye miesrɔ̃ nu si woawo ŋutɔ le yɔyɔm be Satana ƒe nu\ngoglowo o la, nyemada agba kpekpe bubu aɖeke ɖe mia dzi o. 25 Miawo ya milé nu\nsi le mia si la me ɖe asi sesῖe va se ɖe esime mava.\n26 Ame si ɖu dzi eye wòwɔ nye lɔlɔ̃nu va se ɖe nuwuwu la, eyae mana ŋusẽe\nɖe dukɔwo dzi, 27 ‘aɖu wo dzi kple gatikplɔ, atsɔ wo axlã ɖe nu woakaka abe ze\nene’ eye anɔ abe ale si ko mexɔ ŋusẽ tso fofonye gbɔ ene. 28 Matsɔ ŋukeɣletivi la hã\nnɛ. 29 Ame si to senu li na la nese nu si gblɔm Gbɔgbɔ la le na hameawo.\nGbedeasi na Sardis Hame la\n3 Ŋlɔ na Sardis Hame la ƒe mawudɔla be, “Esiawo nye nya siwo ame si lé\nMawu ƒe Gbɔgbɔ adreawo kple ɣletivi adreawo ɖe asi la gblɔ. Menya wò\ndɔwɔwɔwo, wò ŋkɔ ɖi le teƒewo be èle agbe, gake la eku 2 Nyɔ, do ŋusẽ nu siwo\nsusɔ eye wole kumɔdzi la elabena nyemekpɔ be wò dɔwɔwɔ de blibo le nye Mawu\nŋkume o. 3 Eya ta ɖo ŋku nu si nèxɔ eye nèse la dzi, wɔ edzi eye nàtrɔ dzime. Ke ne\nmènyɔ o la, mava gbɔwò abe fiafitɔ ene eye mànya ga si me mava gbɔwò o.\n4 Ke hã la, ame ʋe aɖewo le asiwo le Sardis, ame siwo meƒo ɖi woƒe awuwo\no. Woazɔ kplim eye woanɔ awu ɣiwo me elabena wodze nɛ. 5 Ame si ɖu dzi la hã\nanɔ abe wo ameawo ene, anɔ awu ɣi me. Nyematutu eƒe ŋkɔ ɖa le agbegbalẽa me\ngbeɖe o ke boŋ maʋu eƒe ŋkɔ me le fofonye kple eƒe mawudɔlawo ŋkume. 6 Ame si\nto senu li na la, nese nu si gblɔm Gbɔgbɔ la le na hameawo.\nGbedeasi na Filadelfia Hamea\n7 Ŋlɔ na Filadelfia hame la ƒe mawudɔla be, “Esiawo nye ame si le kɔkɔe, nye\nnyateƒetɔ eye David ƒe safui le esi la ƒe nyawo. Nu si wòʋu la, ame aɖeke mate ŋu\natui o eye nu si wòtu la, ame aɖeke mate ŋu aʋui o. 8 Menya wò dɔwɔwɔwo. Kpɔ\nɖa, metsɔ ʋɔ si le ʋuʋu si ame aɖeke mate ŋu atu o la, ɖo ŋkuwòme. Menya be wò\nŋusẽ le sue ke hã la èlé nye nya me ɖe asi eye mègbe nu le nye ŋkɔ gbɔ o. 9 Mana\name siwo nye Satana ƒe ƒuƒoƒemenɔlawo, ame siwo gblɔ be yewonye Yudatɔwo evɔ\nwomenyee o, ke boŋ wonye alakpatɔwo la nava dze anyi ɖe wò afɔ nu, eye woaʋu\neme be melɔ̃ wò. 10 Esi nèlé nye sedede me ɖe asi be nànɔ te le dzigbɔɖi me ta la,\nnye hã maɖe wò le dodokpɔ ƒe gaƒoƒo si gbɔna xexeame katã dzi be woado\nanyigbadzinɔlawo akpɔ la me. 11 Kpɔ ɖa, megbɔna kaba! Lé ŋusẽ sue si le asiwò la\nme ɖe asi sesῖe ale be ame aɖeke maxɔ wo fiakuku la le asiwò o.\n12 “‘Amesi aɖu dzi la, mawɔe woazu sɔti le Mawu ƒe gbedoxɔ me. Anɔ dedie\neye magado go o. Maŋlɔ nye Mawu ƒe ŋkɔ ɖe eŋu eye woazu dumevi atso nye\nMawu ƒe du, Yerusalem Yeyea me. Du sia aɖiɖi tso nye Mawu gbɔ le dziƒo. Mawu\nana woaŋlɔ nye Ŋkɔ yeyea ɖe ame sia ŋu.\n13 “‘Ame sia ame si to senu li na la, ese nu si gblɔm Gbɔgbɔ la le na\nhameawo.’\nGbedeasi na Laodikea Hame la\n14 “Ŋlɔ agbalẽ sia na hame si le Laodikea ƒe mawudɔla:\n“Nya siawo tso ame si le tsitre sesῖe, ame si nye Ðasefo nuteƒewɔla kple\nanukwaretɔ le nu siwo le fifia, kple nusiwo nɔ anyi kpɔ kpakple nusiwo le vavage ŋu\nla, ame si li kple Mawu tso eƒe nuwɔwɔwo katã ƒe gɔmedzedzea me la gbɔ.\n15 “‘Menya wò nyuie be mefa o eye mexɔ dzo hã o. Madi be nafa alo naxɔ\ndzo hafi! 16 Ke esi nèle evedomesi alea ta la, matu wò aƒu gbe tso nye nu me!\n17 “‘Ègblɔ be, ‘Menye kesinɔtɔ. Nu sia nu si mehiã la le asinye. Naneke\nmehiãm o!’ Ke menyae be yenye nublanuitɔ, ame dahe kple ŋkuagbãtɔ eye yele\namama o.\n18 “‘Nye aɖaŋuɖoɖo na wòe nye be nàƒle sika nyuitɔ, si ŋu wokɔ kple dzo la,\nle gbɔnye. Eya koe ana nànye kesinɔtɔ vavãtɔ. Emegbe la, nàƒle awu ɣi kɔkɔewo le\ngbɔnye ale be maganɔ amama eye ŋu nakpe wò o. Hekpe ɖe esia ŋu la, nàƒle atike le\ngbɔnye, ada gbe le wò ŋkuwo ŋu eye nàgakpɔ nu. 19 Mehea to na ame sia ame si\nmelɔ̃na la enuenu. Eya ta ele be mahe to na wò negbe ɖe ko nàɖe asi le wò\nɖekematsɔleme ŋu eye natsɔ dzo ɖe nu siwo ku ɖe Mawu ŋu la ŋuti hafi.\n20 “‘Kpɔ ɖa! Mele tsitre ɖe ʋɔtrua nu eye mele eƒom madzudzɔmadzudzɔe.\nNe ame aɖe see mele eyɔm eye woʋu ʋɔa nam la, mage ɖe eme eye mi kplii miade\nasi agba me aɖu nu ɖekae.\n21 “‘Mana ame sia ame si aɖu dzi la nanɔ nye axadzi le nye fiazikpui dzi abe\nale si nye hã meɖu dzi eye mele Fofonye gbɔ le eƒe fiazikpui dzi ene. 22 Ame siwo\nto senu li na la nese nu si gblɔm Gbɔgbɔ la le na hameawo.’”\nDziƒofiazikpui la\n4 Le esia megbe la, mekpɔ ʋɔtru aɖe le ʋuʋu le dziƒo le nye ŋkume eye gbe si\nmese gbã wònɔ nu ƒom nam abe kpẽ ƒe ɖiɖi ene la, gblɔ be, “Va dzime afii eye\nmafia nu si ava dzɔ le etsɔ me la wò.” 2 Tete menɔ Gbɔgbɔ la me eye fiazikpui aɖe\nsi le dziƒo la nɔ nye ŋkume eye ame aɖe nɔ edzi. 3 Ame si nɔ fiazikpuia dzi la, ƒe\ndzedzeme le abe kpexɔasiwo, yaspa kple kanelia ene. Anyieʋɔ si le abe kpexɔasi\nemerald ene la ƒo xlã fiazikpui la. 4 Fiazikpui sue blaeve-vɔ-ene ƒo xlã fiazikpui gãtɔ\nla eye amegãxoxo blaeve-vɔ-ene nɔ wo dzi. Wo katã do awu ɣiwo eye woɖɔ\nsikafiakukuwo. 5 Dzikedzo, dziɖegbe kple sokpewo le dodom tso fiazikpui la me.\nAkaɖi adre nɔ bibim le fiazikpui la ŋgɔ. Esiawoe nye Mawu ƒe gbɔgbɔ adreawo. 6\nNane si le abe ahuhɔ̃etsiaƒu ene esi me kɔ abe kristalokpo ene la, hã nɔ fiazikpui la\nŋgɔ le afi ma. Nugbagbe ene nɔ titina ƒo xlã fiazikpui la eye woƒe ŋkuwo ƒo xlã wo,\nle ŋgɔ kple megbe siaa. 7 Nu Gbagbe siawo dometɔ gbãtɔ ɖi dzata. Evelia ɖi nyitsu.\nEtɔ̃lia ƒe mo ɖi amegbetɔ tɔ eye enelia le abe hɔ̃ si keke eƒe awalawo abe dzodzom\nwòle ene. 8 Aʋala ade nɔ nugbagbe eneawo dometɔ ɖe sia ɖe si, woto ŋku ɖe\naʋalawo ŋu kpe ɖo eye woto ŋku ɖe woƒe aʋalawo te gɔ̃ hã. Wonɔa ha dzim\nmadzudzɔmadzudzɔe zã kple keli be,\n“Kɔkɔe, kɔkɔe, kɔkɔe,\nNye Aƒetɔ Mawu, Ŋusẽkatãtɔ,\nAme si nɔ anyi va yi,\nEli fifia eye wògale vava ge.”\n9 Ne nugbagbeawo le ŋutikɔkɔe, bubu kple akpedada tsɔm na ame si nɔ\nfiazikpui la dzi, eye wòle agbe tegbetegbe la, 10 ekema amegaxoxo blaeve-vɔeneawo\nyia klo dzi hetsyɔa mo anyi ɖe eya ame si nɔ anyi ɖe fiazikpuia dzi la ŋgɔ,\nwosubɔa eya ame si nɔa agbe tegbetegbe. Woɖea woƒe fiakukuwo dana ɖe fiazikpui\nla ŋgɔ henɔa ha dzim be,\n11 “Míaƒe Aƒetɔ kple Mawu,\nWòe dze be nàxɔ ŋutikɔkɔe,\nBubu kple ŋusẽ, elabena\nWòe wɔ nuwo katã,\nWò lɔlɔ̃nue nètsɔ wɔ woe\nEye wò lɔlɔ̃nue na be wole agbe.”\nAlẽvi la kple agbalè la\n5 Tete la mekpɔ agbalẽ aɖe le nuɖusi na ame si bɔbɔ nɔ fiazikpui la dzi. Woŋlɔ\nnu ɖe agbalẽa me kple egodo siaa eye wotree kple nutrenu adre. 2 Eye mekpɔ\nmawudɔla dzɔatsu aɖe le gbeƒã ɖem kple gbe sesẽ aɖe le gbɔgblɔm be, “Ame kae\ndze ate ŋu aɖe nutrenuawo ɖa alo aʋu agbalẽ la?” 3 Gake ame aɖeke mele dziƒo,\nanyigba dzi loo alo anyigba te si ate ŋu aʋu agbalẽ la alo akpɔ eme o. 4 Mefa avi\nkakaka elabena ame aɖeke meli si ŋu wokpɔ ŋudzedze le si dze be woaʋu agbalẽ la\nalo akpɔ eme o. 5 Tete amegãxoxoawo dometɔ ɖeka gblɔ nam be, “Kpɔ ɖa, mègafa\navi o he! Elabena Yuda to la ƒe Dzata si tso David ƒe ke me ɖu dzi. Eyae ate ŋu aʋu\nagbalẽ la eye wòaɖe nutrenu adreawo ɖa.”\n6 Eye mekpɔ Alẽvi aɖe, wòdze abe ɖe wowui ene eye wònɔ tsitre ɖe fiazikpui\nla titina. Nugbagbe eneawo kple amegãxoxoawo ƒo xlãe. Dzo adre kple ŋku adre nɔ\nesi, esiwo nye Mawu ƒe gbɔgbɔ adreawo, esiwo wodɔ ɖo ɖe anyigba blibo la dzi. 7\nEyae va xɔ agbalẽ la le ame si nɔ fiazikpui la dzi la ƒe nuɖusi me. 8 Esi wòxɔe ʋɔ la,\nnugbagbe eneawo kple amegãxoxo blaeve-vɔ-eneawo dze klo tsyɔ mo anyi ɖe Alẽvi\nla ŋgɔ. Kasaŋku nɔ wo dometɔ ɖe sia ɖe si eye sikagba si yɔ f•u kple\ndzudzɔʋeʋẽdonu, esiwo nye amekɔkɔeawo ƒe gbedodoɖa la hã nɔ woƒe asime. 9\nWodzi ha yeye be,\n“Wòe dze be nàʋu agbalẽ la\nEye nàɖe nutrenu adreawo ɖa,\nElabena wowu wò kpɔ\nEye nètsɔ wò ʋu ƒle amewoe na Mawu.\nTso to sia to, gbegbɔgblɔ sia gbegbɔgblɔ,\nNutome ɖe sia ɖe kple dukɔ ɖe sia ɖe me.\n10 Èwɔ wo be woanye fiaɖuƒewo\nKple Osɔfowo ne woasubɔ míaƒe Mawu la\nEye woaɖu fia le anyigba dzi.”\n11 Tete mekpɔ eye mese mawudɔla gbogbo aɖewo ƒe gbe, esiwo ƒe xexlẽme\nanye akpe akpewo kple akpe ewo teƒe akpe ewo. Woɖe to ƒo xlã fiazikpui la,\nnugbagbe eneawo kple amegãxoxoawo.\n12 Wole ha dzim kple gbe sesẽ be,\n“Alẽvi si wowu la eyae dze\nBe wòaxɔ ŋusẽ, kesinɔnu, nunya kple ŋutete\nBubu, ŋutikɔkɔe kpakple kafukafu.”\n13 Esia megbe mese nugbagbe siwo katã le dziƒo, anyigba dzi, anyigba te\natsiaƒu me kpe ɖe nu siwo katã nɔ wo me la ŋuti nɔ ha dzim be,\n“Alẽvi si nɔ anyi ɖe fiazikpui la dzi la tɔe nye\nKafukafu, bubu, ŋutikɔkɔe kple ŋusẽ\nTso mavɔ me yi mavɔ me!.”\n14 Nugbagbe eneawo gblɔ be, “Amen.” Tete amegãxoxo blaeve-vɔ-eneawo tsyɔ mo\nanyi eye wosubɔe.\nNutrenuawo\n6 Mekpɔ Alẽvi la wòʋu nutrenu adreawo ƒe gbãtɔ. Emegbe mese nugbagbe\neneawo dometɔ ɖeka gblɔ kple gbe si le abe dziɖegbe ene la be, “Va!” 2 Mekpɔ sɔ\nɣi aɖe le ŋgɔnye! Sɔdola la lé dati ɖe asi, wotsɔ fiakuku nɛ eye wòdo sɔ la do go dzo\nabe kalẽtɔ si ɖoe kplikpa be yeaɖu dzi la ene.\n3 Alẽvi la ɖe nutrenu evelia ɖa eye wòʋu agbalẽ evelia hã. Mese nugbagbe\nevelia wògblɔ be, “Va!” 4 Tete sɔ bubu do go va, ebiã eye adã le mo nɛ. Wona ŋusẽ\nedola be woaɖe ŋutifafa ɖa le anyigba dzi eye wòana amewo nawu wo nɔewo. Ale\nwotsɔ yi gã aɖe de asi nɛ.\n5 Esi Alẽvi la ɖe nutrenu etɔ̃lia ɖa la, mese nugbagbe etɔ̃lia wògblɔ be, “Va!”\nEye mekpɔ sɔ yibɔ aɖe, edola lé nudanu ɖe asi. 6 Mese nane si ɖi ame ƒe gbe le\nnugbagbe eneawo dome le gbɔgblɔm be, “Bli agba ɖeka axɔ agbatedɔwɔlawo ƒe\nŋkeke ɖeka ƒe fetu eye lu agba etɔ̃ anye agbatedɔwɔlawo ƒe ŋkeke ɖeka ƒe fetu.\nMikpɔ egbɔ be miegblẽ ami kple wain dome o!”\n7 Esi Alẽvi la ɖe nutrenu enelia ɖa la, mese nugbagbe enelia wògblɔ be,\n“Va!” 8 Mekpɔ sɔ si ɖi ku ŋutɔ la le ŋkunyeme! Edola ŋkɔe nye Ku eye tsiẽƒe le\neyome kplikplikpli. Wona ŋusẽ wo ɖe anyigba ƒe mama enelia ƒe ɖeka dzi, be\nwoawu amewo kple yi, dɔwuame kple dɔvɔ̃ kpakple lã wɔadã siwo le anyigba dzi.\n9 Esi Alẽvi la ɖe nutrenu atɔ̃lia ɖa la, mekpɔ vɔsamlekpui aɖe. Le\nvɔsamlekpuia te la, mekpɔ ame siwo katã wowu ɖe Mawu ƒe nya la gbɔgblɔ kple\nɖaseɖiɖi anukwretɔe ta la ƒe luʋɔwo. 10 Wodo ɣli kple gbe sesẽ be, “Va se ɖe\nɣekaɣie Aƒetɔ Ŋusẽkatãtɔ, kɔkɔetɔ kple dzɔdzɔetɔ, nàdrɔ̃ ʋɔnu anyigbadzitɔwo eye\nnàbia hlɔ̃ ɖe míaƒe ʋu ta?” 11 Tete wotsɔ awuʋlaya ɣi na wo dometɔ ɖe sia ɖe eye\nwogblɔ na wo be woalala vie va se ɖe esime wo nɔvi kple dɔla bubuawo, ame siwo\nhã woawu la ƒe xexlẽme nade eye abe ale si wònɔ na wo ene la nawu enu.\n12 Mekpɔ Alẽvi la wòɖe nutrenu adelia ɖa. Enumake anyigba ʋuʋu sesῖe. Êe\nƒe keklẽ trɔ zu yibɔ abe avɔ si wolɔ̃ kple gbɔ̃fu yibɔ la ene. Nenema ke ɣleti hã biã\ndzẽ abe ʋu ene, 13 eye ɣletiviwo le dziƒo ge va dze anyigba abe ale si gbotsetse siwo\ntsi megbe la dudunae ne ya sesẽ aɖe ʋuʋu ati la ene. 14 Dziŋgɔlῖ gbugbɔ yi megbe\nabe lãgbalẽ si woŋlɔ ene, eye to ɖe sia ɖe kple ƒukpo ɖe sia ɖe te ɖa le wo nɔƒe.\n15 Tete anyigbadzifiawo, bubumewo, aʋafiawo, hotsuitɔwo, kalẽtɔwo kple\nkluvi ɖe sia ɖe kpakple ablɔɖevi ɖe sia ɖe yi ɖaɣla wo ɖokuiwo ɖe agadowo me kple\nagakpewo dome. 16 Wogblɔ na towo kple agakpewo bena, “Mimu dze mía dzi ne\nmiaɣla mí ɖa tso ame si nɔ fiazikpui la dzi la ƒe ŋkume kple Alẽvi la ƒe dɔmedzoe\nhelihelῖ la gbɔ, 17 elabena woƒe dɔmedzoeŋkeke gã la ɖo vɔ. Ame kae ate ŋu anɔ te\nɖe enu?”\nWotre ame akpe alafa ɖeka blaene-vɔ-ene nu\n7 Le esia megbe la, mekpɔ mawudɔla ene wole tsitre ɖe anyigba ƒe dzogoe\neneawo dzi eye wona be ya eneawo magaƒo ato anyigba, atsiaƒu alo ati aɖeke dzi o.\n2 Tete mekpɔ mawudɔla bubu tso ɣedzeƒe gbɔna eye wòlé Mawu gbagbe la ƒe\nnutrenu ɖe asi. Eyɔ mawudɔla ene, ame siwo wo na ŋusẽe be woawɔ nuvevi anyigba\nkple atsiaƒu la kple gbe sesẽ be, 3 “ Mègawɔ nuvevi aɖeke anyigba alo atsiaƒu loo\nalo atiwo o, va se ɖe esime míatsɔ nutrenu aɖo ŋgɔnu na míaƒe Mawu la ƒe dɔlawo.”\n4 Emegbe mese ame siwo wotsɔ nutrenu ɖo ŋgonu na la ƒe xexlẽme. Wole ame akpe\nalafa ɖeka blaene-vɔ-ene, eye wo katã tso Israel ƒe toawo me.\n5 Wotre ame akpe wuieve nu tso Yuda ƒe to la me:\name akpe wuieve nu tso Ruben ƒe to la me,\name akpe wuieve nu tso Gad ƒe to la me,\n6 ame akpe wuieve nu tso Aser ƒe to la me, ame akpe wuieve nu tso Naflali ƒe to la\nme, ame akpe wuieve nu tso Manase ƒe to la me, 7 ame akpe wuieve nu tso Simeon\nƒe to la me, ame akpe wuieve nu tso Levi ƒe to la me, ame akpe wuieve nu tso Isaka\nƒe to la me, 8 ame akpe wuieve nu tso Zebulon ƒe to la me, ame akpe wuieve nu tso\nYosef ƒe to la me, ame akpe wuieve nu tso Benyamin ƒe to la me.\nAmeha gã si le awuʋlaya ɣi me\n9 Le esia megbe la, mekpɔ ameha gã aɖe si womate ŋu axlẽ o la, le nye ŋkume.\nWotso dukɔ sia dukɔ, to sia to, ƒome ɖe sia ɖe kple gbegbɔgblɔ ɖe sia ɖe me. Wole\ntsitre ɖe fiazikpui la ŋgɔ le Alẽvi la ŋkume. Wodo awuʋlaya ɣiwo eye wolé\ndeʋayawo ɖe asi. 10 Wole ɣli dom kple gbe sesẽ be,\n“Xɔname nye míaƒe Mawu la tɔ,\nAme si nɔ anyi ɖe fiazikpui la dzi,\nkple Alẽvi la tɔ.”\n11 Mawudɔlawo katã nɔ tsitre ƒo xlã fiazikpui la, amegaxoxoawo kple nugbagbe\neneawo. Wotsɔ mo tsyɔ anyi ɖe fiazikpui la ŋgɔ eye wosubɔ Mawu,\n12 le gbɔgblɔm be,\n“Amen.\nKafukafu kple ŋutikɔkɔe\nNunya, akpedada kple bubu\nKple ŋusẽ kpekple ŋutete\nNanye míaƒe Mawu la tɔ\nTso mavɔ me yi ma mavɔ me.\nAmen!”\n13 Tete amegaxoxoawo dometɔ ɖeka biam be, “Ame kawoe nye ame siawo\nle awuʋlaya ɣi me eye afi ka wotso?”\n14 Meɖo eŋu nɛ be, “Aƒetɔ, wòe nyae.”\nEye wògblɔ nam bena,\n“Woawoe nye ame siwo do go tso xaxa gã la me. Wonya woƒe awuʋlayawo\neye wowɔ wo ɣie to Alẽvi la ƒe ʋu me. 15 Eya ta,\n“Wole Mawu ƒe fiazikpui la ŋgɔ\nEye wosubɔnɛ le eƒe gbedoxɔ me zã kple keli\nEye ame si nɔ fiazikpuia dzi la\nAkeke eƒe agbadɔ ɖe wo dzi.\n16 Dɔ magawu wo akpɔ gbeɖe o\nTsikɔ hã magawu wo akpɔ gbeɖe o.\nÊe magaɖu wo o\nAlo ŋdɔkutsu nagaɖu wo o.\n17 Elabena Alẽvi si le fiazikpui la titina\nAnye woƒe kplɔla\nAkplɔ wo ayi agbetsi dzidziwo gbɔe\nEye Mawu ŋutɔ atutu aɖatsi ɖe sia ɖe le wo ŋkume.”\nNutrenu adrelia ʋuʋu kple sikadzudzɔdosonu la\n8 Esi wòʋu nutrenu adrelia la ɖoɖoe gã aɖe zi le dziƒo abe gaƒoƒo afã ene. 2\nEye mekpɔ mawudɔla adre siwo nɔ tsitre ɖe Mawu ŋkume eye wotsɔ kpẽ adre na\nwo. 3 Mawudɔla bubu si lé sikadzoɖesonu ɖe asi la, hã va tsi tre ɖe vɔsamlekpui la\ngbɔ. Wotsɔ dzudzɔʋeʋẽdonu geɖe nɛ be wòatsɔ akpe ɖe amekɔkɔeawo katã ƒe\ngbedodoɖawo ŋu, atsɔ aɖo sikavɔsamlekpui si le fiazikpui la ŋgɔ dzi. 4\nDzudzɔʋeʋẽdonu la ƒe dzudzɔ kpe ɖe amekɔkɔeawo ƒe gbedodoɖa ŋu ɖo Mawu gbɔ\ntso mawudɔla la ƒe asime. 5 Emegbe mawudɔla la tsɔ dzoɖesonu la ɖe asi, ɖe dzo tso\nvɔsamlekpui la dzi kɔ ɖe eme, eye wotsɔe xlã ɖe anyigba. Tete sokpewo ge tso dziƒo,\ndzi ɖe gbe, dzi ke dzo eye anyigba ʋuʋu.\nKpẽ adreawo kuku\n6 Mawudɔla adre siwo wotsɔ kpẽ adreawo na la, nɔ klalo na wo kuku.\n7 Mawudɔla gbãtɔ ku eƒe kpẽ la, tete tsikpe dza eye wotsɔ dzo, si wotɔtɔ kple\nʋu la kɔ ɖe anyigba. Tete anyigba ƒe mama etɔ̃lia ƒe akpa ɖeka fia. Atiwo hã ƒe\nmama etɔ̃lia ƒe ɖeka fia. Nenema ke gbe damawo katã hã fia.\n8 Mawudɔla evelia ku eƒe kpẽ eye wotsɔ nane si lolo abe to ene eye wole\nbibim la ƒu gbe ɖe atsiaƒu me. Atsiaƒu la ƒe mama etɔ̃lia ƒe ɖeka trɔ zu ʋu 9\nNugbagbe siwo katã le atsiaƒua me la, ƒe mama etɔ̃liawo ƒe ɖeka ku eye tɔdziʋu siwo\nkatã nɔ atsiaƒua dzi la ƒe mama etɔ̃lia ƒe ɖeka hã tsrɔ̃.\n10 Mawudɔla etɔ̃lia ku eƒe kpẽ la, eye ɣletivi gã aɖe si le bibim abe akakati\ngã aɖe ene la, ge tso dziƒo va dze tɔsisiwo kple tsivudowo memama etɔ̃lia ƒe ɖeka\ndzi, 11 ke ɣletivi sia ŋkɔe nye “Veve”. Ale tsiwo katã ƒe memama etɔ̃lia ƒe ɖeka trɔ\nzu tsi veve. Ale ame geɖewo ku to tsi veve sia nono me.\n12 Mawudɔla enelia ku eƒe kpẽ la. Tete wotsɔ nu xe ɣe, ɣleti kple ɣletiviwo\nƒe mama etɔ̃lia ƒe ɖeka ŋkume eye viviti do. Ale ŋkeke ƒe mama etɔ̃lia ƒe ɖeka\nmekpɔ kekeli o, eye nenema ke zã ƒe mama etɔ̃lia ƒe ɖeka hã mekpɔ kekeli o.\n13 Esi mele nu siawo kpɔm la, mese hɔ̃ aɖe si nɔ dzodzom le yame la gblɔ\nkple gbe gã aɖe be, “Babaa! Babaa! Babaa na anyigbadzinɔlawo le kpẽ siwo\nmawudɔla etɔ̃ mamlɛawo ava ku la ta!”\n9 Mawudɔla atɔ̃lia ku eƒe kpẽ la eye mekpɔ ɣletivi si ge tso dziƒo va dze\nanyigba dzi la, wotsɔ ʋe globo la ƒe safui na ɣletivi sia. 2 Esi wòʋu nu le ʋe globoa\nnu la, dzudzɔ do tso eme abe abolokpo gã aɖe mee dzudzɔ le dodom le ene. Dzudzɔ\ngã la na be ɣe kple dziŋgɔlῖ do viviti. 3 Ûetsuviwo ƒe ha gã aɖe do go tso dzudzɔ la\nme va anyigba dzi eye wona ŋusẽ wo be woawɔ nu abe ahɔ̃ siwo le anyigba dzi la\nene. 4 Wode se na wo be womagagblẽ gbe siwo le anyigba dzi loo alo numiemie alo\natiwo o, ke boŋ woagblẽ ame siwo Mawu ƒe nutrenu mele ŋgonu na o. 5 Womena\nŋusẽ wo be woawu wo o ke boŋ be woawɔ funyafunya wo dzinu atɔ̃. Ale fukpekpe\nsi me woto la nɔ abe ale si ame si ahɔ̃ te la sea vevee ene. 6 Le ŋkeke mawo me la,\namewo adi ku gake womakpɔe o. Ku adzro wo vevie gake ku asi abu ɖe wo.\n7 Ûetsuviawo ƒe dzedzeme le abe sɔ siwo bla akpa hena aʋayiyi ene. Woɖɔ\nnane ɖe ta si le abe sikafiakuku ene eye woƒe mowo ɖi amegbetɔwo tɔ. 8 Woƒe ɖa le\nabe nyɔnuwo ƒe ɖa ene, eye woƒe aɖuwo le abe dzatawo tɔ ene. 9 Wodo\nakɔtakpoxɔnu siwo le abe gayibɔkɔtakpoxɔnuwo ene eye woƒe aʋalawo ƒe hoowɔwɔ\nle abe sɔwo kple tasiaɖamwo ƒe hoowɔwɔ ne wol• ɖe aʋa me la ene. 10 Asiketiwo\nkple tiwo le wo si abe ahɔ̃wo tɔ ene eye ŋusẽ le woƒe asiketiwo me be woawɔ\nfunyafunya amewo hena ɣleti atɔ̃. 11 Woƒe fiae nye mawudɔla si le ʋe globo la dzi\nkpɔm, ame si ƒe ŋkɔe nye Abadon le Hebrigbe me kple Apolion le Grikgbe me.\n12 Babaadodo gbãtɔ nu va yi eye babaadodo eve bubuawo le mɔ dzi gbɔna.\n13 Mawudɔla adelia ku eƒe kpẽ la. Tete mese gbe aɖe tso sikavɔsamlekpui si\nnɔ Mawu ŋkume la ƒe lãdzowo gbɔ. 14 Gbe la gblɔ na mawudɔla adelia si lé kpẽ la\nɖe asi la bena, “Ðe ga mawudɔla ene, siwo wobla da ɖe Frat tɔsisi gã la to.” 15 Ale\nwoɖe ga mawudɔla ene siwo wodzra ɖo ɖi na gaƒoƒo vevi, ŋkeke vevi, dzinu vevi\nkple ƒe vevi sia be woayi aɖawu amegbetɔƒomea ƒe mama etɔ̃lia ƒe ɖeka. 16 Asrafo\nsiwo do sɔ la, ƒe xexlẽme anɔ miliɔn eve. Nye ŋutɔ mese woƒe xexlẽme.\n17 Sɔ kple sɔdola siwo mekpɔ le nye ŋutega me la ƒe dzedzeme nɔ ale: Woƒe\nakɔtakpoxɔnu biã hẽ abe dzo ene, ɖewo nɔ blɔ eye ɖewo hã ɖi aŋutiɖiɖi abe sulfakpe\nene. Sɔawo ƒe tawo ɖi dzatawo ƒe ta eye dzo, dzudzɔ kple sulfakpe do tso woƒe\nnuwo me. 18 Dzo ƒe dɔvɔ̃, dzudzɔ kple sulfakpe si do go tso sɔwo ƒe nume la, wu\namegbetɔƒomea ƒe mama etɔ̃lia ƒe ɖeka 19 Sɔawo ƒe ŋusẽ le woƒe nuwo kple\nasiketiawo me elabena woƒe asiketiwo le abe dawo ene eye ta li na asiketiawo, esiwo\nwotsɔna dea abi amewo ŋui.\n20 Amegbetɔƒomea si susɔ, ame siwo dɔvɔ̃ siawo mewu o la, gbe tɔtrɔ le\nwoƒe asiwo ƒe nu tovowo wɔwɔ me. Wogbe be yewomaɖe asi le gbɔgbɔ vɔ̃wo\nsubɔsubɔ, sika, klosalo, akɔbli, kpe kple atilegba siwo metea ŋu kpɔa nu, sea nu loo\nalo zɔna la subɔsubɔ ŋuti o. 21 Nenema ke wometrɔ le woƒe amewuwu, afakaka,\nahasiwɔwɔ alo fififi yome o.\nMawudɔla kple agbalẽ sue la\n10 Tete mekpɔ mawudɔla triakɔ bubu wòtso dziƒo gbɔna. Alilῖkpo nye awuɣlaya\nwòdo eye anyieʋɔ le eƒe ta dzi, eƒe mo le abe ɣe ene eye eƒe afɔwo le abe dzosɔtiwo\nene. 2 Elé agbalẽ sue aɖe ɖe asi, esi le ʋuʋu le eƒe asiƒome. Etsɔ eƒe ɖusifɔ da ɖe\natsiaƒu me tsɔ eƒe miafɔ da ɖe anyigba dzi, 3 eye wòdo ɣli sesẽ aɖe abe dzata ƒe\ngbeɖeɖe ene. Esi wòdo ɣlia la, dziɖegbe adreawo ƒe gbe ɖi. 4 Esi dziɖegbe adreawo\nƒo nu la, menɔ klalo be maŋlɔ nu gake mese gbe aɖe tso dziƒo gblɔ nam be, “Tre nu\nsi dziɖegbe adreawo gblɔ la nu eye mègaŋlɔe da ɖi o.”\n5 Ke mawudɔla si mekpɔ wònɔ tsitre ɖe atsiaƒu me kple anyigba dzi la, do eƒe\nɖusibɔ ɖe dziƒo, 6 eye wòyɔ eya ame si nɔ agbe tegbetegbe, ame si wɔ dziƒowo kple\nnu siwo katã le wo me, anyigba kple nu siwo le edzi kple atsiaƒu kpakple nu siwo\nkatã le eme la ƒe ŋkɔ heka atam bena, “Heheɖemegbe aɖeke maganɔ anyi o! 7 Gake\nle ŋkeke siwo me mawudɔla adrelia aku eƒe kpẽa la, Mawu ƒe nu ɣaɣla la ava eme\nabe ale si ko wòɖe gbeƒãe na eƒe dɔla nyagblɔɖilawoe ene.”\n8 Esi gbe si mese tso dziƒo gaƒo nu nam la, egblɔ nam be, “Heyi nàxɔ agbalẽ\nsi le ʋuʋu le mawudɔla si le tsitre ɖe atsiaƒu me kple anyigba dzi la ƒe asime.”\n9 Ale meyi ɖe mawudɔla la gbɔ eye mebiae be wòatsɔ agbalẽ sue la nam.\nEgblɔ nam be, “Xɔe eye nàɖui. Atrɔ azu nu veve le wò dɔme, gake le wò nume ya\navivi abe anyitsi ene.” 10 Mexɔ agbalẽ sue la le mawudɔla la si eye meɖui. Evivi le\nnye nume abe anyitsi ene ke esi meɖui vɔ la, etrɔ zu nu veve le nye dɔme. 11 Eyi\nedzi gblɔ nam be, “Ele na wò be nàgagblɔ nya ɖi tso ame geɖewo, dukɔwo,\ngbegbɔgblɔwo kple fiawo ŋuti.”\nDasefo eveawo\n11 Wotsɔ aƒla si le abe nudzidzenu ene la nam eye wogblɔ nam be, “Yi,\nnàdzidze Mawu ƒe gbedoxɔ la kple vɔsamlekpui la eye nàxlẽ mawusubɔ la siwo le\nafi ma. 2 Ke ɖe xɔxɔnu gotatɔ le eme mègadzidzee o, elabena wotsɔe na Helatɔwo.\nWoanya avuzi le du kɔkɔe la dzi ɣleti blaene-vɔ-ene sɔŋ, 3 mana ŋusẽ nye ɖasefo\neveawo eye woata akpanya agblɔ nya ɖi hena ŋkeke akpe ɖeka alafa eve blaade.” 4\nEsiawoe nye amiti eve kple akaɖiti eve siwo le tsitre ɖe anyigba la ƒe Aƒetɔ la\nŋkume. 5 Ne ame aɖe dze agbagba be yeawɔ nuvevi wo la, dzo dona le woƒe nume\nhefiaa woƒe futɔwo. Aleae ame si di be yeawɔ nuvevi wo la akui. 6 Ŋutsu siawo la,\nŋusẽ le wo si be woatu dziŋgɔlῖ ale be tsi magadza le ɣeyiɣi si me wole nya gblɔm\nɖi o, ŋusẽ le wo si be woatrɔ tsiwo woazu ʋu eye woada dɔvɔ̃ ƒomevi vovovowo ɖe\nanyigba dzi zigbɔzi ale si wolɔ̃.\n7 Azɔ ne wowu woƒe ɖaseɖiɖi nu la, lã si ado tso ʋe globo la me la, ava wɔ\navu kpli wo, aɖu wo dzi eye wòawu wo. 8 Woƒe ŋutilã kukuawo amlɔ du gã la ƒe\nmɔtatawo dzi, du gã si wona ŋkɔe le nyamenya nu be Sodom kple Egipte, afi si\nwoklã woƒe Aƒetɔ ɖe ati ŋu le. 9 Hena ŋkeke etɔ̃ kple afã la, amewo tso ƒome ɖe sia\nɖe, to ɖe sia ɖe, gbegbɔgblɔ ɖe sia ɖe kple dukɔ ɖe sia ɖe me akpɔ woƒe ŋutilã\nkukuawo, eye woagbe be yewomaɖi wo o. 10 Anyigbadzinɔlawo akpɔ\ndziɖuɖudzidzɔ ɖe wo dzi eye woaɖu azã, aɖo nunanawo ɖe wo nɔewo elabena\nnyagblɔɖila eve siawo wɔ funyafunya anyigbadzinɔlawo.\n11 Ke le ŋkeke etɔ̃ kple afã la megbe la, agbegbɔgbɔ tso Mawu gbɔ ge ɖe\name kukuawo me, wotsi tsitre eye ŋɔdzi gã aɖe lé ame siwo kpɔ wo. 12 Tete wose\ngbe gã aɖe tso dziƒo le gbɔgblɔm be, “Va dzime le afii.” Ale woyi dziƒo le\nalilῖkpowo me esi woƒe futɔwo flɔ ŋku ɖe wo dzi.\n13 Le gaƒoƒo ma ke me la, anyigba Ûuʋu ŋɔdzitɔe eye du la ƒe mama ewolia\ndometɔ ɖeka mu dze anyi, ame akpe adre tsrɔ̃ le anyigbaʋuʋu la me. Ke ŋɔdzi lé\nagbetsilawo eye wotsɔ ŋutikɔkɔe na dziƒo Mawu la. 14 Babaadodo evelia nu va yi ke\netɔ̃lia gbɔna kpuie.\nKpẽ adrelia kuku\n15 Mawudɔla adrelia ku eƒe kpẽ eye gbe sesẽ aɖewo ɖi le dziƒonutowo me bena,\n“Xexeame ƒe fiaɖuƒe la zu míaƒe Aƒetɔ kple eƒe Kristo la ƒe fiaɖuƒe, eye wòaɖu fia\ntso mavɔ me yi mavɔ me.”\n16 Eye amegaxoxo blaeve-vɔ-eneawo, ame siwo nɔ woƒe fiazikpuiwo dzi le\nMawu ŋkume la tsyɔ mo anyi eye wosubɔ Mawu, 17 le gbɔgblɔm bena, “O Aƒetɔ\nMawu, Ŋusẽkatãtɔ, míeda akpe na wò, wò ame si li fifia eye nènɔ anyi kpɔ elabena\nexɔ wò ŋusẽ triakɔ la eye nèdze dziɖuɖu gɔme. 18 Dukɔwo le nyanyram eye wò\ndziku ɖiɖi va. Êeyiɣi de be woadrɔ̃ ʋɔnu kukuawo eye woatu fe na wò dɔla,\nnyagblɔɖilawo, wò amekɔkɔeawo kple ame siwo dea bubu wò ŋku ŋuti, ame\ngblɔewo kple ame gãwo siaa. Nenema ke míeda akpe na wò be nètsrɔ̃ ame siwo tsrɔ̃\nanyigba la.”\n19 Emegbe woʋu Mawu ƒe gbedoxɔ le dziƒo eye wokpɔ Mawu ƒe\nnubablaɖaka le eƒe gbedoxɔ me. Tete dzi ke dzo, dzi ɖe gbe, sokpewo ge, anyigba\nʋuʋu eye kpetsi gã aɖe dza.\nNyɔnu la kple ʋɔ driba la\n12 Dzesi gã wɔnuku aɖe dze le dziƒo. Nyɔnu aɖe si ta ɣe abe avɔ ene, ɣleti le eƒe\nafɔ te eye wòɖɔ fiakuku si ŋu ɣletivi wuieve le la va do. 2 Fu nɔ eƒo eye wònɔ ɣli\ndom esi wònɔ ku lém be yeadzi vi. 3 Emegbe dzesi bubu gadze le dziƒo, ʋɔ driba,\ngã, dzẽ aɖe si to ta adre, dzo ewo eye fiakuku adre le tawo nɛ la, va do. 4 Eƒe asiketi\nkplɔ ɣletivi siwo le dziŋgɔlῖ ŋu la ƒe mama etɔ̃lia ƒe ɖeka eye wòhe wo ƒu gbe ɖe\nanyigba. Ûɔ driba la nɔ tsitre ɖe nyɔnu si nɔ ku lém la ŋkume eye wòle klalo be\nyeavuvu vidzῖ si nyɔnua adzi 5 Nyɔnu la dzi ŋutsuvi, ame si ava ɖu dukɔwo katã dzi\nkple gatikplɔ. Tete woxɔ ɖevi la le esi kaba tsɔ yi ɖe Mawu kple eƒe fiazikpui la\ngbɔe. 6 Emegbe nyɔnu la si yi gbedzi ɖe teƒe si Mawu dzra ɖo ɖi nɛ afi si woakpɔ\neta le hena ŋkeke akpe ɖeka alafa eve blaade. 7 Eye aʋa dzɔ le dziƒo. Mikael kple\neƒe mawudɔlawo wɔ aʋa kple ʋɔ driba la eye ʋɔ driba la kple eƒe dɔlawo hã wɔ aʋa\nkpli wo. 8 Ke ʋɔ driba la ƒe ŋusẽ metri akɔ o ale wobu woƒe nɔƒe le dziƒo. 9 Wotsɔ\nʋɔ driba gã la, da xoxo si woyɔna be gbɔgbɔ vɔ̃ alo Satana, ame si kplɔ xexeame\nkatã trae la ƒu gbe. Wotsɔ eya ŋutɔ kple eƒe dɔlawo ƒu gbe ɖe anyigba.\n10 Tete mese gbe sesẽ aɖe tso dziƒo le gbɔgblɔm be, “Azɔ ko míaƒe Mawu la\nƒe ɖeɖe, ŋusẽ kple fiaɖuƒe la kpakple eƒe Kristo ƒe dziɖuɖu ƒe ŋusẽ la va ɖo, elabena\nwotsɔ mía nɔviawo nutsola, ame si nɔa wo nu tsom zã kple keli le Mawu ŋkume la\nƒu gbe ɖe anyigba. 11 Woɖu edzi to Alẽvi la ƒe ʋu kple woƒe ɖaseɖiɖi me. Womelɔ̃\nwoƒe agbe nenema gbegbe be woayi sisi ge le ku nu o. 12 Eya ta dzi nedzɔ mi, mi\ndziƒowo kple mi ame siwo nɔ wo me! Ke babaa na anyigba kple atsiaƒu elabena\nSatana ɖi va mia gbɔ! Dzi le ekum vevie elabena enyae be yeƒe ɣeyiɣi la le kpuie.”\n13 Esi ʋɔ driba la kpɔ be wotsɔ ye ƒu gbe ɖe anyigba la, eti nyɔnu si dzi\nŋutsuvi la yome. 14 Wotsɔ hɔ̃ gã aɖe ƒe aʋala eveawo na nyɔnu la ale be wòate ŋu\nadzo ayi ɖe teƒe si wodzra ɖo ɖi nɛ le gbedzi, afi si woakpɔ eta le hena ɣeyiɣi aɖe,\nɣeyiɣiwo kple ɣeyiɣi afã le afi si ʋɔ driba la mate ŋu ade o. 15 Tete ʋɔ driba la tu tsi\nto eƒe nume esi ɖuɖu abe tɔsisi ene ne wòaɖɔ alé nyɔnu la eye tɔsisi la nakplɔe\nadzoe. 16 Ke anyigba la kpe ɖe nyɔnu la ŋu esi wòke eƒe nu hemi tɔsisi si ʋɔ driba la\ntu to eƒe nume. 17 Dzi ku ʋɔ driba la vevie ɖe nyɔnu la ŋu eye wòyi be yeaɖawɔ aʋa\nkple eƒe dzidzimevi mamlɛawo, ame siwo ɖoa to Mawu kple eƒe sededewo eye wolé\nYesu me ʋuʋu me ɖe asi sesῖe.\nLã wɔadã si do go tso atsiaƒu me\n13 Ale ʋɔ driba la nɔ tsitre ɖe atsiaƒua to. Tete mekpɔ lã wɔadã aɖe wodo go tso\natsiaƒu me gbɔna. Eto dzo ewo kple ta adre, fiakuku ewo nɔ dzoawo dzi eye woŋlɔ\nbusuŋkɔwo ɖe ta adreawo dometɔ ɖe sia ɖe ŋu. 2 Lã wɔadã si mekpɔ la ɖi lãkle gake\neƒe afɔwo nɔ abe sisiblisi tɔwo ene eye eƒe nu le abe dzata tɔwo ene. Ûɔ driba la tsɔ\neƒe ŋusẽ, fiazikpui kple dziɖuɖuŋusẽ na lã wɔadã la. 3 Edze abe lã wɔadã la ƒe tawo\ndometɔ ɖeka ɖe wòxɔ abi vevie ene gake abi gã si wòxɔ la ku. Xexeame katã ƒe nu\nku eye wodze lã wɔadã la yome. 4 Amewo subɔ ʋɔ drῖba la elabena etsɔ dziɖuɖu ƒe\nŋusẽ na lã wɔadã la, eye wosubɔ lã wɔadã la hã hebia be, “Ame kae le abe lã wɔadã\nla ene? Ame kae ate ŋu awɔ aʋa kplii?”\n5 Wona nu lã wɔadã la be wòagblɔ adegbeƒonyawo kple busunyawo eye be\nwòaɖu dzi hena ɣleti blaene-vɔ-ene. 6 Eke eƒe nu be yeagblɔ busunya ɖe Mawu ŋu\neye yeaƒo ɖi eƒe ŋkɔ, eƒe nɔƒe kple ame siwò katã li kplii le dziƒo. 7 Wona ŋusẽe be\nwòawɔ aʋa kple amekɔkɔeawo eye woaɖu wo dzi. Nenema kee wona dziɖuɖuŋusẽe\nɖe to sia to, ƒome sia ƒome, gbegbɔgblɔ sia gbegbɔgblɔ kple dukɔ sia dukɔ dzi. 8\nAnyigbadzitɔwo katã asubɔ lã wɔada la, ame siwo ƒe ŋkɔwo womeŋlɔ ɖe Alẽvi si\nwowu tso xexeame ƒe gɔmedzedze ke la ƒe agbegbalẽ la me o.\n9 Ame si to senu li na la, nesee.\n10 Ne ame aɖe ayi aboyome la, aboyomee wòayi. Ne woawu ame aɖe kple yi\nla, yie woatsɔ awui. Esia hiã na dzigbɔɖi le dzidodo me kple nuteƒewɔwɔ le\namekɔkɔeawo ƒe akpa dzi.\nLã wɔadã si do go tso anyigba ƒe tume\n11 Eye mekpɔ lã wɔadã bubu wònɔ dodom tso anyigba ƒe tume. Eto dzo eve abe\nagbovi ene gake enɔ nu ƒom abe ʋɔ driba ene. 12 Ewɔ lã wɔadã gbãtɔ ƒe\ndziɖuɖuŋusẽwo katã ŋutidɔ ɖe lã wɔadã gbãtɔ teƒe eye wòna be anyigba kple\nedzinɔlawo katã nasubɔ lã wɔadã gbãtɔ, ame si ƒe kubi wowɔ wòku. 13 Ewɔ dzesi\nkple nukunu gãwo eye wòna be dzo gɔ̃ hã ge tso dziƒo va dze anyi le amewo ƒe\nŋkume. 14 Le ŋusẽ si wonɛ be wòawɔ nukunuwo ɖe lã wɔadã gbãtɔ teƒe ta la, eble\nanyigbadzitɔwo katã. Ede se na wo be woali legba abe bubudede lã wɔadã si ŋu\nwode abi kple yi eye wògale agbe la ŋu ene. 15 Wona ŋusẽe be woade gbɔgbɔ lã\nwɔadã gbãtɔ ƒe legba me ale be legba la nate ŋu aƒo nu eye be woawu ame siwo katã\ngbe be yewomasubɔ lã wɔadã la ƒe legba o. 16 Nenema kee wòzi ame sia ame,\nsuewo kple gãwo, kesinɔtɔwo kple ame dahewo, ablɔɖeviwo kple kluviwo dzi be\nwoade dzesi woƒe nuɖusibɔ alo woƒe ŋgonu, 17 ale be ame aɖeke mate ŋu aƒle nu alo\nadzra nu o negbe ɖe ko wòxɔ dzesi si nye lã wɔadã la ƒe ŋkɔ, alo xexlẽme si nye eƒe\nŋkɔ.\n18 Esia hiã nunya. Ne sidzedze le ame aɖe si la, nebu akɔnta le xexlẽme dzesi\nsi nye lã wɔadã la ƒe ŋkɔ ŋuti, elabena enye ame ƒe xexlẽme ƒe dzesi. Eƒe xexlẽme ƒe\ndzesie nye alafa ade blaade-vɔ-ade.\nAlẽvi la kple ame akpe alafa ɖeka blaene-vɔ-ene\n14 Kasia mekpɔ Alẽvi la le ŋkunyeme. Enɔ tsitre ɖe Zion to dzi eye ame akpe\nalafa ɖeka blaene-vɔ-ene, ame siwo ƒe ŋgowo nu woŋlɔ eŋkɔ kple Fofoa tɔ ɖo la nɔ\ntsitre ɖe egbɔ. 2 Mese gbe aɖe tso dziƒo abe tsi geɖewo ƒe howɔwɔ alo dzi ƒe\ngbeɖeɖe ene. Gbe si mese la, nɔ abe kasaŋkuƒolawoe nɔ woƒe kasaŋkuwo ƒom ene. 3\nTete wodzi ha yeye le fiazikpui la ŋgɔ kple nugbagbe eneawo kpakple\namegãxoxoawo ƒe ŋkume. Ame aɖeke mete ŋu srɔ̃ ha la o negbe ame akpe alafa\nɖeka blaene-vɔ-ene, ame siwo woɖe tso anyigbadzi la ko. 4 Ame siawoe nye ame\nsiwo meƒo ɖi wo ɖokuiwo kple nyɔnunya o elabena wowɔ wo ɖokuiwo kɔkɔe.\nWokplɔa Alẽvi la ɖo afi sia afi si wòyina. Woƒle wo tso amegbetɔwo dome eye\nwotsɔ wo na Mawu kple Alẽvi la abe nukuwo ƒe gbãtɔwo ene. 5 Womekpɔ alakpa\naɖeke le woƒe nume o elabena wonye mokakamanɔŋutɔwo.\nMawudɔla etɔ̃awo kple woƒe gbedeasiwo\n6 Tete mekpɔ mawudɔla bubu wònɔ dzodzom le yame eye nyanyui mavɔ la le esi ne\nwòaɖe gbeƒãe na ame siwo le anyigba dzi, na dukɔ ɖe sia ɖe, to ɖe sia ɖe gbe gbɔ\ngblɔ ɖe sia ɖe kple ƒome ɖe sia ɖe. 7 Egblɔ kple gbe gã aɖe be, “Mivɔ̃ Mawu eye\nmitsɔ ŋutikɔkɔe nɛ elabena eƒe ʋɔnudɔdrɔ̃ ƒe gaƒoƒo la va ɖo. Misubɔ eya ame si wɔ\ndziƒowo, anyigba, atsiaƒu kple tsidzidziwo.”\n8 Mawudɔla evelia kplɔe ɖo le ɣli dom be, “Womui! Womu Babilonia Gã la,\nBabilonia si na dukɔwo no eƒe ahasiwɔwɔ ƒe dɔmedzoewain la.”\n9 Mawudɔla etɔ̃lia kplɔ wo ɖo le gbɔgblɔm kple gbe gã aɖe be, “Ne ame aɖe\nasubɔ lã wɔadã la kple eƒe legba eye wòaxɔ eƒe dzesi ɖe ŋgonu alo eƒe asi ŋuti la, 10\neya hã ano Mawu ƒe dɔmedzoe ƒe wain si wokɔ ɖe Mawu ƒe dziku helihelῖ ƒe kplu la\nme wòyɔ banaa. Woawɔ funyafunyae kple aŋɔdzo le mawudɔla kɔkɔeawo kple Alẽvi\nla ŋkume. 11 Eye woƒe fuwɔame ƒe dzudzɔ atu ayi dzime tso mavɔ me yi mavɔ me.\nDzudzɔ aɖeke meli na ame siwo subɔ lã wɔadã la kple eƒe legba la zã kple keli o alo\nna ame si xɔ eƒe ŋkɔ ƒe dzesi ɖe eƒe ŋgonu o.” 12 Esia hiã dzigbɔɖi le dzidodo me le\name kɔkɔeawo ƒe akpa dzi, ame siwo wɔa Mawu ƒe sededewo dzi eye wonɔa\nnuteƒewɔwɔ, dzi na Yesu.\n13 Ke mese gbe aɖe tso dziƒo le gbɔgblɔm be, “Ŋlɔ be, ‘Woayra ame siwo ku\nle Aƒetɔ la me tso azɔ dzi heyina’.” Ẽ, gbɔgbɔ la le gbɔgblɔm be, “woadzudzɔ tso\nwoƒe dɔwɔwɔwo me elabena woƒe nuwɔnawo adze wo yome.”\nXexeame ƒe nuŋeɣi la do\n14 Tete mekpɔ alilῖkpo ɣi aɖe le nye ŋkume eye ame aɖe si le abe, “amegbetɔvi la\nene” la bɔbɔ nɔ anyi ɖe alilῖkpo la dzi. Sikafiakuku le ta nɛ eye wòlé hɛ gobe ɖaɖe\nɖe asi. 15 Kasia mawudɔla bubu do go tso gbedoxɔ la me eye wòdo ɣli kple gbe sesẽ\ngblɔ na ame si nɔ anyi ɖe alilῖkpo la dzi gblɔ bena, “Tsɔ wò hɛ gobe la eye nàxa nu\nelabena nuŋeɣi ɖo eye anyigba ƒe nukuwo ɖi hena xaxa.” 16 Ale ame si nɔ alilῖkpoa\ndzi la, nye eƒe hɛ gobe la ɖe anyigba blibo la tame, ale wòxa nukuwo le anyigba la\ndzi.\n17 Mawudɔla bubu do go tso gbedoxɔ si le dziƒo la me. Hɛ gobe ɖaɖe nɔ eya\nhã sime. 18 Mawudɔla bubu kplɔ eya hã ɖo, eyae nye ame si kpɔa dzo la dzi. Edo go\ntso vɔsamlekpui la me eye wògblɔ na ame si lé hɛ gobe ɖaɖe la ɖe esi la kple gbe\nsesẽ aɖe be, “Tsɔ wò hɛ gobe ɖaɖe la eye nàxa wainkpowo le anyigba ƒe wainkawo\nŋu elabena eƒe waintsetseawo ɖi.” 19 Mawudɔla la nye eƒe hɛ gobe la ɖe anyigba dzi\neye wòxa eƒe waintsetsewo hetsɔ wo trɔ ɖe Mawu ƒe dɔmedzoe ƒe wainfiaƒe gã la. 20\nWonya avuzi le wo dzi le wainfiaƒe la le du la godo, ʋu si tso wainfiaƒe la eye eƒe\nkɔkɔme anɔ abe sɔ si wobla akpa na la ene, afi si ke wòsi ɖo la anɔ abe kilomita\nalafa etɔ̃ ene.\nMawudɔla adreawo kple dɔvɔ̃ adreawo\n15 Eye mekpɔ dzesi gã, wɔnuku bubu le dziƒo: mawudɔla siwo lé dɔvɔ̃ adre\nmamlɛawo ɖe asi, mamlɛawo elabena woawoe wu Mawu ƒe dɔmedzoe la nu. 2 Azɔ\nla mekpɔ nane si le abe ahuhɔ̃etsiaƒu si wotɔtɔ kple dzo la ene eye ame siwo ɖu lã\nwɔadã la, eƒe legba kple eƒe ŋkɔ ƒe xexlẽmedzesi dzi la le tsitre ɖe atsiaƒua to. Wolé\nkasaŋku siwo Mawu tsɔ na wo la ɖe asi, 3 eye wodzi, Mose, Mawu ƒe dɔla ƒe ha\nkple Alẽvi la ƒe ha be,\n“Aƒetɔ Mawu, Ŋusẽkatãtɔ,\nWò nuwɔnawo lolo eye wowɔ nuku.\nBlemafia,\nWò mɔwo le dzɔdzɔe eye wonye nyateƒe.\n4 O Aƒetɔ, ame kae mavɔ̃ wò,\nEye wòatsɔ ŋutikɔkɔe ana wò ŋkɔ o?\nElabena wò koe le kɔkɔe\nDukɔwo katã ava\nEye woasubɔ wò\nElabena woɖe wò nudzɔdzɔewɔwɔwo fia.”\n5 Le esia megbe la, mekpɔ gbedoxɔ si le dziƒo, si nye ɖaseɖiɖi ƒe agbadɔ\nwònɔ ʋuʋu. 6 Mawudɔla adre siwo lé dɔvɔ̃ adreawo ɖe asi la, do go tso gbedoxɔ la\nme. Wodo aklala biɖibiɖi ƒe awu dzadzɛwo eye wotsɔ sikalidziblanu tso gae ɖe\nakɔta. 7 Tete nugbagbe eneawo dometɔ ɖeka tsɔ sikagba adre siwo yɔ f•u kple\nMawu ƒe dɔmedzoe helihelῖ, Mawu si le agbe tegbetegbe la, na mawudɔla adreawo,\n8 eye gbedoxɔ la me yɔ f•u kple dzudzɔ si tso Mawu ƒe ŋutikɔkɔe kple eƒe ŋusẽ gbɔ.\nAme aɖeke mete ŋu age ɖe gbedoxɔa me o va se ɖe esime mawudɔla adreawo ƒe\ndɔvɔ̃ adreawo nu va yi.\nMawu ƒe dɔmedzoekplu adreawo\n16 Eye mese gbe gã aɖe tso gbedoxɔ la me le gbɔgblɔm na mawudɔla adreawo\nbena, “Miheyi ne miatrɔ Mawu ƒe dɔmedzoekplu adreawo akɔ ɖe anyigba dzi.” 2\nMawudɔla gbãtɔ yi ɖatrɔ eƒe kplu kɔ ɖe anyigba dzi eye dɔvɔ̃ la na be abi makumaku\nkple abi si naa wosea veve la, kaka ɖe ame siwo xɔ lã wɔadã la ƒe dzesi eye wosubɔ\neƒe legba la dome.\n3 Mawudɔla evelia trɔ eƒe kplu la kɔ ɖe atsiaƒu dzi eye wòtrɔ zu ʋu, ʋu si le\nabe ame kuku tɔ ene eye nugbagbe ɖe sia ɖe ku le atsiaƒu la me. 4 Mawudɔla etɔ̃lia\ntrɔ eƒe kplu la kɔ ɖe tɔsisiwo kple tsidzidziwo dzi eye woawo hã trɔ zu ʋu. 5 Tete\nmese mawudɔla si kpɔa tsinyawo dzi la gblɔ bena,\n“Wò la, wò ʋɔnudɔdrɔ̃ siawo le eteƒe,\nWò, kɔkɔetɔ si li fifia eye nènɔ anyi kpɔ\nWò afiatsotsowo le eteƒe.\n6 Elabena, wokɔ wò amekɔkɔewo kple wo nyagblɔɖilawo ƒe ʋu ɖe anyi\nEye nèkpe ʋu na wo be woano\nAbe ale si dze wo ene.”\n7 Mese vɔsamlekpui la ɖo eŋu be,\n“Ẽ, Aƒetɔ Mawu, Ŋusẽkatãtɔ, wò ʋɔnudɔdrɔ̃wo nye nyateƒe eye wole dzɔdzɔe.”\n8 Mawudɔla enelia trɔ eƒe kplu la ɖe ɣe dzi eye wona ŋusẽ ɣe la be wòatsɔ\ndzo ƒe ŋusẽ aɖu amewoe. 9 Êe la ɖu wo vevie ale gbegbe be woƒo fi de Mawu ƒe\nŋkɔ, ame si kpɔ ŋusẽ ɖe dɔvɔ̃ siawo dzi. Ke wogbe be yewomatrɔ dzime atsɔ\nŋutikɔkɔe anɛ o.\n10 Mawudɔla atɔ̃lia trɔ eƒe kplu la kɔ ɖe lã wɔadã la ƒe fiazikpui dzi eye viviti\nnye tsyɔ eƒe fiaɖuƒe la. Amewo ɖu aɖe le vevesese ta, 11 eye woƒo fi de Dziƒomawu\nla le woƒe vevesesewo kple abi siwo woxɔ la ta. Gake wogbe be yewomatrɔ le\nyewoƒe nuwɔnawo yome o.\n12 Mawudɔla adelia trɔ eƒe kplu la kɔ ɖe Frat tɔsisi gã la dzi eye emetsi la\nkatã mie, ne wòadzra mɔ ɖo na ɣedzeƒefiawo. 13 Tete mekpɔ gbɔgbɔ makɔmakɔ etɔ̃\nsiwo ɖi akpɔkplɔwo. Wodo go tso ʋɔ driba la ƒe nume kple lã wɔadã la ƒe nume,\nkpakple aʋatsonyagblɔɖila la ƒe nume. 14 Wonye gbɔgbɔ vɔ̃, siwo le nukunuwo wɔm\neye wodona yina ɖe xexemefiawo gbɔ ne woaƒo wo nu ƒu hena aʋawɔwɔ le Mawu\nŊusẽkatãtɔ la ƒe ŋkeke gã la dzi.\n15 “Kpɔ ɖa, megbɔna abe fiafitɔ ene! Woayra ame si le ŋudzɔ eye eƒe awuwo\ngale esi ale be masi adzo amamae eye wòaɖe eƒe ŋukpeƒe ɖe go o.”\n16 Tete woƒo fiawo katã nu ƒu ɖe teƒe aɖe si woyɔna le Hebrigbe me be\nArmagedon.\n17 Mawudɔla adrelia tsɔ eƒe kplu la trɔ ɖe yame eye gbe gã aɖe ɖi tso\ngbedoxɔ la me kple fiazikpui la gbɔ nɔ gbɔgblɔm be, “Wowu enu vɔ!” 18 Tete dzi\nke dzo, dzi ɖe gbe, sokpewo ge eye anyigba ʋuʋu ŋɔdzitɔe. Anyigba meʋuʋu kpɔ\nnenema tso ɣesiɣi wowɔ amegbetɔ ɖe anyigbadzi o, elabena anyigbaʋuʋu la nu sẽ\nŋutɔ. 19 Du gã la ma ɖe akpa etɔ̃ me eye dukɔwo ƒe duwo mu dze anyi. Mawu ɖo\nŋku Babilonia Gã la dzi eye wòtsɔ kplu si yɔ f•u kple eƒe dɔmedzoe helihelῖ ƒe wain\nla nɛ. 20 Ƒukpo ɖe sia ɖe si dzo, womegakpɔ towo gɔ̃ hã o 21 tsikpe gã aɖe dza tso\ndziƒo, eye tsikpe ɖeka ƒe kpekpeme anɔ kilogram blaade-vɔ-atɔ̃. Woge va dze amewo\ndzi le anyigba. Ameawo ƒo fi de Mawu le tsikpe ƒe dɔvɔ̃ la ta elabena dɔvɔ̃ la dzi ŋɔ\nŋutɔ.\nGbolo Gã la kple lã wɔadã la\n17 Mawudɔla adreawo dometɔ ɖeka, si lé kplu adreawo ɖe asi la, va gblɔ nam\nbena, “Va, mafia tohehe si woatsɔ ana Gbolo Gã si nɔ anyi ɖe tsi geɖewo dzi la wò.\n2 Anyigbadzifiawo wɔ ahasi kplii eye anyigbadzitɔwo no eƒe ahasiwɔwɔ ƒe wain\nmu.”\n3 Tete mawudɔla la kɔm le gbɔgbɔ me yi gbedzi, afi ma mekpɔ nyɔnu aɖe si\nnɔ anyi ɖe lã hẽ aɖe dzi esi ŋu busuŋkɔwo le. Lã la to ta adre kple dzo ewo. 4 Nyɔnu\nla do awu legbe si wotɔ kple avɔ blɔ kple avɔ dzẽ, eye wòde sikakɔga keklẽwo,\nkpexɔasidzonuwo kple dzonu bubuwo kɔ. Sikakplu si yɔ f•u kple ŋunyɔnuwo kple\neƒe ahasiwɔwɔ ƒe ŋunyɔnu la le esi. 5 Woŋlɔ ŋkɔ si nye nya ɣaɣla la ɖe eƒe ŋgonu,\n“Babilonia Gã la, gbolowo kple anyigbadziŋunyɔnuwo dada.”\n6 Mekpɔ be nyɔnu la mu amekɔkɔewo kple ame siwo ɖi ɖase le Yesu ŋuti la\nƒe ʋu. Esi mekpɔe la, nye mo wɔ yaa. 7 Tete mawudɔla la biam be, “Nu ka ŋuti wò\nmo wɔ yaa ɖo? Maɖe nyɔnua kple lã si dom wòle, lã si to ta adre kple dzo ewo ƒe nu\nɣaɣla me na wò. 8 Lã si nèkpɔ la, nɔ anyi tsã, gake megali fifia o, eye ado go tso ʋe\nglobo la me ayi eƒe tsɔtsrɔ̃ la me. Anyigbadzitɔ siwo ƒe ŋkɔwo womeŋlɔ ɖe\nagbegbalẽa me tso xexeame ƒe gɔmedzedzea me o la ƒe mo awɔ yaa ne wokpɔ lã la\nelabena enɔ anyi tsã ke megali fifia o, gake agatrɔ ava.\n9 “Nya sia hiã na susu si me nunya le. Ta adreawo nye togbɛ adre siwo dzi\nnyɔnu la nɔ anyi ɖo. Woganye fia adrewo hã. Wo ame atɔ̃ dze anyi, ɖeka li fifia eye\nɖeka mekpɔ va haɖe o. Ke ne eva va la, anɔ anyi hena ɣeyiɣi kpui aɖe ko. 11 Lã si\nnɔ anyi kpɔ eye megali fifia o lae nye fia enyilia: Enye fia adreawo dometɔ ɖeka eye\nwòyina ɖe eƒe tsɔtsrɔ̃ la me.\n12 “Dzo ewo siwo nèkpɔ la, nye fia ewo siwo si fiaɖuƒe mesu haɖe o, gake\nla, woana dziɖuɖuŋusẽwo abe fiawo ene kpe ɖe lã la ŋu hena gaƒoƒo ɖeka. 13\nTaɖodzinu ɖeka le wo si eye woatsɔ woƒe ŋusẽ kple dziɖuɖuŋusẽ ana lã la. 14\nWoawɔ aʋa kple Alẽvi la gake Alẽvi la aɖu wo dzi elabena eyae nye aƒetɔwo dzi\nAƒetɔ kple fiawo dzi Fia la eye eƒe ame tiatiawo, ame siwo wòyɔ kple ame siwo dze\neyome le anukware me la, anɔ egbɔ.”\n15 Mawudɔla la yi edzi gblɔ nam be, “Tsi siwo nèkpɔ esiwo dzi gbolo la nɔ\nanyi ɖo la nye amewo, amehawo, dukɔwo kple gbegbɔgblɔwo. 16 Lã la kple eƒe dzo\newo siwo nèkpɔ la, alé fu gbolo la, woahee va gbegblẽ me eye woagblẽe ɖi amamae.\nWoaɖu eƒe lã eye woatɔ dzoe, 17 elabena Mawu tsɔe de woƒe dzime be woana eƒe\ntameɖoɖo nava eme ne woalɔ̃ atsɔ woƒe ŋusẽ ana lã la ne wòatsɔ aɖu dzii va se ɖe\nesime Mawu ƒe nyawo ava eme. 18 Nyɔnu si nèkpɔ la eyae nye du gã si le\nanyigbadzifiawo dzi ɖum.”\nBabilonia ƒe anyidzedze\n18 Le esia megbe la, mekpɔ mawudɔla bubu wòɖi tso dziƒo gbɔna. Ŋusẽ gã aɖe\nnɔ esi eye eƒe ŋutikɔkɔe na anyigbadzi klẽ. 2 Edo ɣli kple gbe gã aɖe be, “Womui!\nWomu Babilonia Gã la! Eva zu aƒe na gbɔgbɔ vɔ̃wo kple mɔ sesẽ na gbɔgbɔ\nmakɔmakɔwo kpakple xadza na xevi makɔmakɔwo kple xevi siwo womeɖuna o, 3\nelabena dukɔwo katã no eƒe dɔmedzoe ƒe wain si nye eƒe gbolowɔwɔ.\nAnyigbadzifiawo wɔ ahasi kplii eye anyigbadzisitsala gãwo zu hotsuitɔ gãwo to eƒe\nkesinɔnu gbogboawo me.”\n4 Tete mese gbe bubu tso dziƒo le gbɔgblɔm be, “Mido go le wo dome, nye\namewo be miagakpɔ gome le woƒe nu vɔ̃wo me o, be woƒe dɔvɔ̃wo dometɔ aɖeke\nnagava mia dzi o. 5 Elabena woƒe nu vɔ̃wo li kɔ yi ɖe dziƒo ke eye Mawu ɖo ŋku\nwoƒe nu tovowo wɔwɔ dzi. 6 Wɔe nɛ abe ale si wòwɔ ene. Ðo eteƒe nɛ zigbɔzi eve\nɖe nu si wòwɔ la ta. Tɔtɔ eya ŋutɔ ƒe kplu eve ne nàtsɔ anɛ. 7 Egblɔ le eƒe dzime\ndadatɔe be, ‘menɔ anyi abe nyɔnufia ene, nyemenye ahosi o eye nyemafa konyi akpɔ\no.’ Eya ta tsɔ fuwɔame kple vevesese nɛ wòasɔ gbɔ abe ale si wòtsɔ ŋutikɔkɔe kple\nkesinɔnuwo na eɖokui ene. 8 Ale be le ŋkeke ɖeka me la, eƒe dɔvɔ̃wo ava ƒo ɖe edzi,\nesiwo nye ku, konyifafa kple dɔwuame. Dzo ava fiae keŋkeŋ elabena ŋusẽtɔe nye\nAƒetɔ Mawu, ame si drɔ̃ ʋɔnui.\n9 “Ne anyigbadzifia siwo wɔ ahasi kplii eye wokpɔ gome le eƒe kesinɔnuwo\nme kpɔ dzo si wotɔe ƒe dzudzɔ la, woafa avi eye woafa nɛ. 10 Eƒe fuwɔame ado\nŋɔdzi na wo ale gbegbe be woanɔ adzɔge ke anɔ avi fam kple ɣli be, ‘Babaa! O du\ngã, babaa na wò. O Babilonia, du si ŋu ŋusẽ le! Le gaƒoƒo ɖeka me, wò tsɔtsrɔ̃ va ɖo!\n11 “Anyigbadzisitsalawo afa avi eye woafa nɛ elabena ame aɖeke megale\nwoƒe adzɔnuwo ƒlem o. 12 Adzɔnu siawoe nye sika, klosalo, kpexɔasiwo, dzonuwo,\naklala biɖibiɖiwo, ago, sedavɔ, avɔ dzῖwo, sitronʋuƒo vovovowo, kple nu vovovo\nsiwo wowɔ kple nyiɖu, ati xɔasiwo, akɔbli, gayibɔ kple kpexɔasiwo. 13 Bubuawoe\nnye atikeʋeʋẽ, sinamɔn, detsiƒonuʋeʋẽwo, dzudzɔʋeʋẽdonuwo, kotoklobo, lifi, wain,\namitimi, wɔ meme, mɔlu, nyiwo, alẽwo, sɔwo kple woƒe tasiaɖamwo, kluviwo kple\namewo ƒe luʋɔwo.\n14 “Wo katã woagblɔ be, ‘kutsetse si nèdi vevie la do le asiwòme. Wò\nkesinɔnuwo kple wò atsyɔ̃ hã tsrɔ̃, womagatrɔ agbɔ gbeɖe o.’ 15 Asitsala siwo dzra\nnu siawo eye wokpɔ woƒe kesinɔnuwo tso egbɔ la, atsi tre ɖe adzɔge ke le ŋɔdzi si lé\nwo le eƒe fuwɔame ta la ta. Woafa avi, afa konyi, 16 eye woado ɣli be, ‘Babaa! O du\ngã si do aklala biɖibiɖi kple avɔ dzῖ kpakple avɔ blɔtɔ ƒe awulegbe eye nède\nsikakɔwla si le dzo dam, kpexɔasidzonuwo kple dzonu ƒuƒuiwo, babaa na wò! 17 Le\ngaƒoƒo ɖeka pɛ ko me la, wò kesinɔnu gbogbo siawo tsrɔ̃!\n“Azɔ la, kuɖɔɖola ɖe sia ɖe, ame siwo katã ɖoa tɔdziʋu, tɔdziʋukulawo, kple\name siwo katã kpɔa woƒe abolo tsoa ƒudzidɔwɔwɔ me la katã anɔ adzɔge. 18 Ne\nwokpɔ dzo si wotɔe ƒe dzudzɔ le tutum la, woado ɣli be, ‘Du aɖe nɔ anyi kpɔ abe du\ngã sia enea?’ 19 Woalɔ ke akɔ ɖe tame, woafa avi eye woado konyifaɣli be, ‘Babaa!\nO du gã, afi si ame siwo katã si tɔdziʋu si nɔa ƒu dzi le la, kpɔ woƒe kesinɔnuwo le.\nBabaa na wò! Le gaƒoƒo ɖeka pɛ ko me, wotsrɔ̃e keŋkeŋ. 20 O dziƒo, dzɔ dzi le eya\namea ta! Mi amekɔkɔewo, apostolowo kple nyagblɔɖilawo, mitso aseye! Elabena\nMawu drɔ̃ ʋɔnui ɖe ale si wòwɔ fu mi la ta.’ ”\n21 Tete mawudɔla triakɔ aɖe tsɔ kpe aɖe si ƒe lolome anɔ abe wɔtute ene la,\nƒu gbe ɖe atsiaƒu me eye wògblɔ be, “Aleae woatsɔ dziku kple ŋusẽ aƒu Babilonia,\ndu gã la, anyii eye magafɔ gbeɖe o. 22 Kasaŋkuƒolawo, hadzilawo, dzekulawo kple\nkpẽkulawo la, womagase woƒe ŋkɔ le mewò akpɔ gbeɖe o. Nenema kee womagakpɔ\nasinudɔwɔla aɖeke tɔgbi le mewò akpɔ gbeɖe o. Womagase wɔtutewo ƒe wɔtutu le\nmewò akpɔ gbeɖe o. 23 Womagakpɔ akaɖi ƒe bibi le mewò akpɔ gbeɖe o. Nenema\nkee ŋugbetɔ kple ŋugbetɔsrɔ̃ ƒe gbe magaɖi le mewò akpɔ gbeɖe o. Wò asitsalawoe\nnye ame xɔŋkɔwo le xexeame ètsɔ wò akunyawɔwɔ kplɔ dukɔwo katã trae. 24\nWokpɔ nyagblɔɖilawo kple amekɔkɔewo kpakple ame siwo katã wowu le anyigba\ndzi la ƒe ʋu le mewò”\nDziƒonɔlawo dzi Haleluya\n19 Le esia megbe la, mese nane si ɖi abe ameha gã aɖee le ɣli dom le dziƒo ene\nbe “Haleluya! Ðeɖe kple ŋutikɔkɔe kpakple ŋusẽ nye míaƒe Mawu la tɔ, 2 elabena\neƒe ʋɔnudɔdrɔ̃wo nye nyateƒe eye wole dzɔdzɔe. Ebu fɔ gbolo gã la, ame si do gu\nanyigba to eƒe ahasiwɔwɔwo me. Ebia hlɔ̃ ɖe eƒe dɔlawo ƒe ʋu ta.”\n3 Wogado ɣli ake be, “Haleluya! Eƒe dzotɔtɔ ƒe dzudzɔ le tutum le dzime yim\ntso mavɔ me yi mavɔ me.”\n4 Amegãxoxo blaeve-vɔ-eneawo kple nugbagbe eneawo tsyɔ mo anyi eye\nwosubɔ Mawu, ame si nɔ anyi ɖe fiazikpui la dzi. Wodo ɣli be, “Amen, Haleluya!”\n5 Tete gbe aɖe ɖi tso fiazikpui la gbɔ le gbɔgblɔm bena, “Mikafu míaƒe\nMawu la, mi eƒe dɔlawo katã, mi ame siwo vɔ̃nɛ, ame gblɔewo kple ame deŋgɔwo\nsiaa!”\n6 Tete mese nu si ɖi abe ameha gã aɖe ƒe gbe, abe tsi geɖewo ƒe sisi ƒe\nhowɔwɔ alo dzi ƒe gbeɖeɖe sesẽ aɖe ene be, “Haleluya! Elabena míaƒe Aƒetɔ, Mawu,\nŊusẽkatãtɔ lae le dzi ɖum. 7 Mina míadzɔ dzi, atso aseye eye míatsɔ ŋutikɔkɔe nɛ!\nElabena Alẽvi la ƒe srɔ̃ɖeŋkekenyui la ɖo eye eƒe ŋugbetɔ la dzra eɖokui ɖo le klalo.\n8 Wotsɔ aklala biɖibiɖi ƒe awu si le dzo dam eye eŋuti kɔ la nɛ be wòado.” Aklala\nbiɖibiɖi nye dzɔdzɔenyenye ƒe dɔ siwo amekɔkɔeawo wɔ la ƒe dzesi.\n9 Tete mawudɔla la gblɔ nam be, “Ŋlɔ be, ‘Woayra ame siwo wokpe va\nAlẽvi la ƒe srɔ̃ɖeɖe ƒe fiẽnuɖuƒe!’ ” Egblɔ kpe ɖe eŋu be, “Esiawoe nye Mawu ƒe\nnya vavãwo.” 10 Esi wògblɔ esiawo vɔ la medze anyi ɖe eƒe afɔnu be masubɔe.\nGake egblɔ nam be, “Mègawɔe o! Nye hã menye dɔla abe wò ke ene. Kpe ɖe\nnɔviwò siwo lé Yesu ƒe ɖaseɖiɖime ɖe asi la ŋuti. Eya ta subɔ Mawu! Elabena Yesu\nƒe ɖaseɖiɖi nye nyagblɔɖi ƒe gbɔgbɔ.”\nSɔ ɣi dola la\n11 Mekpɔ dziƒo nu la ʋuʋu ɖi eye ame aɖe si le sɔ ɣi aɖe dzi la le nye ŋkume.\nSɔdola la ƒe ŋkɔe nye Nuteƒewɔla kple Nyateƒetɔ. Edrɔ̃a ʋɔnu eye wòwɔa aʋa le\ndzɔdzɔenyenye me. 12 Eƒe ŋkuwo le abe dzokaxɔxɔwo ene eye fiakuku geɖewo nɔ\neƒe ta. Woŋlɔ ŋkɔ aɖe ɖe eŋuti esi ame aɖeke menya o, negbe eya ŋutɔ ko. 13 Edo\nawuʋlaya si wonyrɔ ɖe ʋu me eye eƒe ŋkɔe nye Mawu ƒe nya. 14 Dziƒoʋakɔwo nɔ\neyome. Wonɔ sɔ ɣiwo dom eye wodo awu siwo wotɔ kple aklala biɖibiɖi, wofu tititi\neye wo ŋuti kɔ. 15 Yi ɖaɖɛ aɖe do tso eƒe nume esi wòatsɔ adza dukɔwo aƒo ɖii, aɖu\nwo dzi kple gatikplɔ. Efia wain le wainfiaƒe kple Mawu ŋusẽkatãtɔ la ƒe dziku\nhelihelῖ. 16 Woŋlɔ ŋkɔ sia ɖe eƒe awuʋlaya kple eƒe ata ŋu be, ‘FIAWO DZI FIA\nKPLE AƑETÔWO DZI AƑETÔ.”\n17 Mekpɔ mawudɔla aɖe le tsitre ɖe ŋdɔgbe, ame si do ɣli kple gbe sesẽ na\nxevi siwo katã le dzodzom le yame be, “Miva, miƒo ƒu hena Mawu ƒe fiẽnuɖuɖu ƒe\nkplɔ̃ɖoɖo gã la, 18 ale be miaɖu fiawo, aʋafiawo, kalẽtɔwo, sɔwo kple wo dolawo\nkpakple amewo katã ƒe lã, ablɔɖeviwo kple kluviwo, ame gblɔewo kple ame\ndeŋgɔwo siaa.”\n19 Tete mekpɔ lã wɔadã la kple anyigbadzifiawo kpakple woƒe aʋakɔwo,\nwoƒo ƒu hena awawɔwɔ kple ame si le sɔ ɣi la dzi kpakple eƒe aʋakɔ. 20 Ke wolé lã\nwɔadã la kple aʋatsonyagblɔɖila la ame si wɔ nukunu geɖewo le eƒe ŋkɔ me. Etsɔ\ndzesi siawo ble ame siwo xɔ lã wɔadã la ƒe dzesi, ame siwo hã subɔ eƒe legba la.\nWotsɔ wo kple eve la katã ƒu gbe ɖe aŋɔdzota si le bibim la me agbagbee. 21 Wowu\nwo dometɔ mamlɛawo kple yi si do go tso sɔdola la ƒe nume eye dziƒoxeviwo va ɖu\nwoƒe lã eye woɖi ƒo.\nƑe akpe ɖeka la\n20 Eye mekpɔ mawudɔla aɖe wòɖi tso dziƒo gbɔna. Ûeglobo la ƒe safui kple\ngakɔsɔkɔsɔ gã aɖe nɔ esi. 2 Elé ʋɔ driba la, da xoxo ma, ame si nye gbɔgbɔ vɔ̃ alo\nSatana eye wòblae hena ƒe akpe ɖeka. 3 Etsɔe ƒu gbe ɖe Ûegbobo la me eye wòtui\nkple safui hetre enu be magable dukɔwo azɔ o va se ɖe esime ƒe akpe ɖeka la nawu\nenu. Le ema megbe la, woaɖe gae hena ɣeyiɣi kpui aɖe.\n4 Mekpɔ fiazikpui aɖewo, siwo dzi ame siwo wona ŋusẽe be woadrɔ̃ ʋɔnu la\nnɔ, eye mekpɔ ame siwo nu wotso ta le, le woƒe ɖaseɖiɖi na Yesu kple Mawu ƒe nya\nla ta la ƒe luʋɔwo. Wogbɔ agbe eye woɖu fia kple Kristo hena ƒe akpe ɖeka. 5 Ame\nkuku mamlɛawo megbɔ agbe o va se ɖe esime ƒe akpe ɖeka la wu enu. Esiae nye\ntsitretsitsi gbãtɔ. 6 Yayratɔwo kple amekɔkɔewoe nye ame siwo kpɔ gome le\ntsitretsitsi gbãtɔ me. Ku evelia mekpɔ ŋusẽ ɖe wo dzi o, ke woanye Osɔfowo na\nMawu kple Kristo eye woaɖu dzi kplii hena ƒe akpe ɖeka.\nSatana ƒe anyidzedze\n7 Ne ƒe akpe ɖeka la de la, woaɖe Satana tso eƒe gaxɔa me 8 eye wòado go ayi\naɖable dukɔwo le xexeame ƒe dzogoe eneawo dzi, kple Gɔg kpakple Magɔg ne\nwoaƒo amewo nu ƒu hena aʋawɔwɔ eye le xexlẽme la, wosɔ gbɔ abe ƒutake ane. 9\nWozɔ to anyigba blibo la dzi heyi ɖade to ɖe Mawu ƒe amewo ƒe asaɖa, du si wòlɔ̃na\nvevie. Ke dzo ge tso dziƒo va fia wo katã. 10 Wotsɔ Satana, ame si ble wo la ƒu gbe\nɖe aŋɔdzota si le bibim la me, afi si wotsɔ lã wɔada la kple aʋatsonyagblɔɖila la hã\nƒu gbe ɖo. Woawɔ funyafunya wo zã kple keli tso mavɔ me yi mavɔ me.\nNuwuwuʋɔnudɔdrɔ̃\n11 Tete mekpɔ fiazikpui ɣi gã aɖe kple ame si bɔbɔ nɔ edzi. Anyigba kple dziŋgɔlῖ si\nle eŋkume eye teƒe aɖeke meli na wo o. 12 Eye mekpɔ ame kukuwo, ame deŋgɔwo\nkple ame gblɔewo nɔ tsitre ɖe fiazikpui la ŋgɔ eye woʋu agbalẽwo. Woʋu agbalẽ\nbubu si nye agbegbalẽ la. Wodrɔ̃ ʋɔnu ame kukuawo ɖe nu si wowɔ woŋlɔ ɖe\nagbalẽawo me la nu. 13 Atsiaƒu tsɔ ame kuku siwo le eme la hena. Ku kple tsῖeƒe hã\nɖe woƒe ame kukuwo ɖe go eye wodrɔ̃ ʋɔnu ame sia ame ɖe nu si wowɔ la nu. 14\nWotsɔ ku kple tsῖeƒe ƒu gbe ɖe dzota la me. Dzota siae nye ku evelia. 15 Ne\nwomekpɔ ame aɖe ƒe ŋkɔ le agbegbalẽa me o la, wotsɔnɛ ƒua gbe ɖe dzota la me.\nYerusalem Yeye La\n21 Eye mekpɔ dziƒo yeye kple anyigba yeye, elabena dziƒo gbãtɔ kple anyigba\ngbãtɔ nu va yi eye atsiaƒu aɖeke hã megali o. 2 Mekpɔ Du Kɔkɔe la, si nye\nYerusalem yeye la, le ɖiɖim tso dziƒo tso Mawu gbɔ, eye woɖo atsyɔ̃ nɛ abe ŋugbetɔ\nsi wowɔ leke na hena srɔ̃a ene. 3 Tete mese gbe gã aɖe tso fiazikpui la gbɔ le\ngbɔgblɔm bena, “Azɔ la, Mawu ƒe nɔƒe le amegbetɔwo dome, eye wòanɔ wo gbɔ.\nWoanye eƒe dukɔ, Mawu ŋutɔ anɔ wo gbɔ eye wòanye woƒe Mawu. 4 Atutu aɖatsi\nsia aɖatsi ɖa le woƒe ŋkuwo dzi, ku loo, alo konyifafa alo avifafa alo vevesese\nmaganɔ anyi o, elabena nuɖoanyi xoxoawo nu va yi”\n5 Ame si nɔ anyi ɖe fiazikpui la dzi la gblɔ bena, “Mele nuwo katã wɔm\nyeyee! Tete wògblɔ be, “Ŋlɔ nu sia da ɖi, elabena nya siawo nye nya siwo dzi woaka\nɖo eye wonye nyateƒenyawo hã.”\n6 Eyi edzi gblɔ nam be, “Wowɔe vɔ. Nyee nye A kple Z, Gɔmedzedze kple\nNuwuwu. Ame si tsikɔ le wuwum la, mana tsii wòano tso agbetsivudo la me,\nfemaxee. 7 Ame si ɖu dzi la anyi nu siawo katã ƒe dome, eye manye eƒe Mawu eye\neya hã anye vinye. 8 Gake vɔvɔ̃nɔtɔwo, dzimaxɔsetɔwo, ame vɔ̃ɖiwo, hlɔ̃dolawo,\nahasiwɔlawo, akunyawɔlawo, Trɔ̃subɔlawo kple alakpatɔwo katã la, woƒe nɔƒe anye\naŋɔdzota si le bibim ŋɔdzitɔe la me. Esiae nye ku evelia.”\n9 Mawudɔla adre siwo lé kplu adre siwo me dɔvɔ̃ adre mamlɛawo le la\ndometɔ ɖeka va gblɔ nam be, “Va, ne mafia wò ŋugbetɔ la, esi nye Alẽvi la srɔ̃.” 10\nTete wòkɔm dzoe le Gbɔgbɔ la me, heyi ɖe to gã kɔkɔ aɖe dzi eye wòɖe Du Kɔkɔe,\nYerusalem, si le ɖiɖim tso dziƒo Mawu gbɔ la fiam. 11 Ele keklẽm kple Mawu ƒe\nŋutikɔkɔe eye eƒe keklẽ le abe kpexɔasi aɖe, abe yapiskpe ene eye eme kɔ keŋkeŋkeŋ\nabe kristalokpe ene. 12 Wotɔ kpɔ titri kɔkɔ aɖe ɖe eŋu, woɖe mɔnu wuieve siwo nu\nagbo le la ɖe glia me eye mawudɔla wuieve le agboawo nu. Woŋlɔ Israel ƒe to\nwuieveawo ƒe ŋkɔwo ɖe agboawo dzi. 13 Agbo etɔ̃ le ɣedzeƒe, etɔ̃ le anyiehe, etɔ̃ le\ndziehe eye etɔ̃ le ɣetoɖoƒe. 14 Woɖo gɔmeɖokpe wuiene na dua ƒe gliwo eye woŋlɔ\nAlẽvi la ƒe apostolo wuieveawo ƒe ŋkɔwo ɖe wo dzi.\n15 Mawudɔla si ƒo nu kplim la lé sikanu dzidzenu ɖe asi be yeadzidzi du la,\neƒe agbowo kple eƒe gliwo. 16 Wotso du la ale be eƒe kekeme kple didime siaa sɔ.\nEdzidze du la eye wòkpɔ be eƒe didime, kekeme kple kɔkɔme katã nye dzidzeme\nɖeka si nye kilometa akpe eve kple alafa eve. 17 Edzidze gli la ƒe titrime, eye le\namegbetɔ ƒe dzidzeka si mawudɔla la lé la nu la, titrime la le meta blaade-vɔ-atɔ̃. 18\nWotsɔ yapiskpexɔasi ɖo gli lae eye wotsɔ sika si me kɔ abe ahuh\x8dõe ene la tso du lae.\n19 Wotsɔ kpexɔasi vovovowo ɖo atsyɔ̃ na du la ƒe gɔmeɖokpee. Yapiskpe nye fli\ngbãtɔ, wotsɔ safirekpe ɖo fli eveliae, fli etɔ̃lia nye kalkedonikpe, fli enelia nye\nemeraldkpe, 20 woɖo fli atɔ̃lia kple sardonixkpe, fli adelia nye karneliakpe, adrelia\nnye krisolitekpe, enyilia nye berilkpe, asiekelia nye topazkpe, ewoliae nye\nkrisoprasekpe, wuiɖekɛliae nye yakintkpe eye wuieveliae nye ametistkpe. 21 Agbo\nwuieveawo nye kpexɔasi wuieve eye wowɔ agbo ɖe sia ɖe kple kpexɔasi ɖeka.\nWowɔ du mɔ gã la kple sika akuakua eye eme dza abe ahuhɔ̃e ene.\n22 Nyemekpɔ gbedoxɔ aɖeke le du la me o, elabena Aƒetɔ Mawu Ŋusẽkatãtɔ\nkple Alẽvi lae nye eƒe gbedoxɔ. 23 Du la mehiã ɣe alo ɣleti be woanae kekeli o,\nelabena Mawu ƒe Ŋutikɔkɔe naa kekelii eye Alẽvi lae nye eƒe akaɖi. 24 Dukɔwo azɔ\nle eƒe kekeli nu eye anyigbadzifiawo atsɔ woƒe atsyɔ̃ age ɖe emee. 25 Eƒe agbowo\nanɔ ʋuʋu ɖi ɖaa elabena zã mado le afi ma o. 26 Woatsɔ dukɔwo ƒe ŋutikɔkɔe kple\nbubu ava emee. 27 Nu makɔmakɔ aɖeke mage ɖe eme gbeɖe o, nenema kee nye\nŋukpenanuwɔlawo kple ameblelawo hã, ke ame siwo ƒe ŋkɔwo woŋlɔ ɖe Alẽvi la ƒe\nagbagbalẽ la me koe age ɖe eme.\nAgbetɔsisi la\n22 Tete mawudɔla la fia agbetsitɔsisi lam eye eme kɔ keŋkeŋkeŋ abe kristalokpe\nene, ele sisim tso Mawu ƒe fiazikpui la kple Alẽvi la gbɔ, 2 heva to dumɔ gã la titina.\nAgbeti la le tɔsisi la ƒe gowo kple eve dzi, etsea ku wuieve ɣleti ɖe sia ɖe eye eƒe\naŋgbawo nye nu si ahe dɔyɔyɔ vɛ na dukɔwo. 3 Fiƒode aɖeke maganɔ anyi azɔ o.\nMawu kple Alẽvi la ƒe fiazikpui anɔ du la me eye eƒe dɔlawo asubɔe. 4 Woakpɔ eƒe\nŋkume eye eƒe ŋkɔ anɔ woƒe ŋgo wo nu. 5 Zã maganɔ anyi o. Womahiã akaɖi ƒe\nkeklẽ alo ɣe ƒe keklẽ o, elabena Aƒetɔ Mawu ana akaɖi wo. Eye woaɖu fia tso mavɔ\nme yi mavɔ me.\n6 Mawudɔla la gblɔ nam be, “Nya siawo nye nya siwo ŋu woaɖo dzi ɖo eye\nwonye nyateƒe. Aƒetɔ la, nyagblɔɖilawo ƒe gbɔgbɔ ƒe Mawu la, dɔ eƒe mawudɔla be\nwòafia eƒe dɔlawo nu siwo ava dzɔ kpuie.”\nYesu gbɔna\n7 “Kpɔɖa, megbɔna kpuie! Woayra ame si lé nyagblɔɖi siwo le agbalẽ sia me la me\nɖe asi.”\n8 Nye, Yohanes, nyee nye ame si se, hekpɔ nu siawo katã. Eye esi mese,\nhekpɔ nu siawo la, medze klo ɖe mawudɔla si ɖe nu siawo katã fiam la ƒe afɔnu be\nmasubɔe. 9 Ke egblɔ nam be, “Mègawɔe O! Nye hã dɔla ko menye abe wò ke ene\nkpe ɖe nɔviwò nyagblɔɖilawo ŋu kpakple ame siwo katã lé agbãle sia me nyawo ɖe\nasi la ŋu. Eya ta subɔ Mawu!”\n10 Tete wògblɔ nam be, “Mègatre nyagblɔɖi siwo le agbalẽ sia me nu o,\nelabena ɣeyiɣi la te tu aƒe. 11 Vɔ̃wɔla nenɔ vɔ̃wɔwɔ dzi, ame vɔ̃ɖi nenɔ nu vɔ̃ɖi\nwɔwɔ dzi, nyuiwɔla hã nenɔ nyuiwɔwɔ dzi eye ame si le kɔkɔe la, nenɔ kɔkɔenyenye\ndzi.”\n12 “Kpɔɖa, megbɔna kpuie! Nye fetu kpe ɖe ŋutinye, eye maxe fe na ame sia\name le nu si wòwɔ nu. 13 Nyee nye A kple Z, Gbãtɔ kple Mlɔɛtɔ, Gɔmedzedze kple\nNuwuwu.\n14 “Woayra ame siwo nya woƒe awuʋlayawo be woakpɔ mɔ ayi ɖe agbeti la\ngbɔ, eye be woato agboawo nu age ɖe du la me. 15 Ke avuwo, akunyawɔlawo,\nahasiwɔlawo, hlɔ̃dolawo Trɔ̃subɔlawo kple ame siwo lɔ̃ avatso eye wokanɛ hã la atsi\nagboa godo.\n16 Nye, Yesue dɔ nye mawudɔla be wòatsɔ ɖaseɖiɖi siawo na wò hena\nhameawo. Nyee nye Ke tso David me kple eƒe dzidzimevi. Nyee nye ŋukeɣletivi\nkeklẽ la.”\n17 Gbɔgbɔ la kple ŋugbetɔ la gblɔ be, “Va!” Eye ame siwo le esem la hã\nnegblɔ be, “Va!” Ne tsikɔ le ame aɖe wum la, neva noe faa eye ame sia ame si lɔ̃ ko\nla nexɔ agbetsi wòano.\n18 Mele nu xlɔ̃m ame sia ame si le agbalẽ sia me nyagblɔɖiwo sem la be: Ne\name aɖe atsɔ nane akpe wo la, Mawu ana dɔvɔ̃ siwo katã ƒe nya woŋlɔ ɖe agbalẽa\nme la nava edzi. 19 Eye ne ame aɖe aɖe nya aɖewo le nyagblɔɖigbalẽ sia me la,\nMawu mana wòakpɔ gome le agbeti la kple du kɔkɔe si ŋuti woƒo nu le le agbalẽ sia\nme la me o.\n20 Ame si le ɖase ɖim le nu siawo ŋuti la gblɔ bena, “Ẽ, megbɔna kpuie”\nAmen. Va, Aƒetɔ Yesu.\n21 Aƒetɔ Yesu ƒe amenuveve nenɔ kple Mawu ƒe amewo. Amen.'],,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
